<nonn. d. 21.1> οὐδὲ Δρυαντιάδης προτέρης ἐπελήσατο χάρμης:
<nonn. d. 21.2> ἀλλὰ λαβὼν βουπλῆγα τὸ δεύτερον ἔνδοθι λόχμης
<nonn. d. 21.3> ἔθνεα Βασσαρίδων διζήμενος. ἀμβροσίῃ δὲ
<nonn. d. 21.4> δῶκε μένος καὶ θάρσος ἀρειμανές οὐράνιος Ζεύς,
<nonn. d. 21.5> ἣ τότε βακχευθεῖσα κατάσχετος οἴδματι λύσσης
<nonn. d. 21.6> μάρμαρον ἠέρταζε, καταιχμάζουσα Λυκούργου,
<nonn. d. 21.7> καὶ βριαρήν τρυφάλειαν ἀπεστυφέλιξε κομάων.
<nonn. d. 21.8> αὐτὰρ ὁ θαρσήεις ἐπεμάρνατο μείζονι πέτρῳ
<nonn. d. 21.9> τρηχαλέῳ, καὶ στέρνα βοώπιδος ἤλασε Νύμφης:
<nonn. d. 21.10> οὐδέ μιν ἐπρήνιξε, χόλῳ δ' ἀνενείκατο φωνήν:
<nonn. d. 21.11> “̓͂Αρες, ἄναξ πολέμοιο, πάτερ κρατεροῖο Λυκούργου,
<nonn. d. 21.12> αἰδόμενος σκοπίαζε τεὸν γόνον ἀντὶ Λυαίου
<nonn. d. 21.13> οὐτιδανήν ἀσίδηρον ὀιστεύοντα γυναῖκα.
<nonn. d. 21.14> πόντος ἐμόν βουπλῆγα βιάζεται: ἐν ῥοθίοις γὰρ
<nonn. d. 21.15> κρύπτετο μὲν Διόνυσος, ἐγὼ δ' ἄπρηκτος ὁδεύων
<nonn. d. 21.16> ἵξομαι εἰς ἐμὸν ἄστυ, πόνον δ' ἀτέλεστον ἀνήσω.”
<nonn. d. 21.17> ἔννεπεν: ἀμβροσίην δὲ μέσην γυιαλκέι δεσμῷ
<nonn. d. 21.18> χειρὶ λαβὼν ἐπίεζε: καὶ ἤθελε δεσμὰ καθάψαι,
<nonn. d. 21.19> οἷα δορικτήτην μετανάστιον εἰς δόμον ἕλκων,
<nonn. d. 21.20> παιδοκόμον Βρομίοιο φέρων θιασώδεα Νύμφην,
<nonn. d. 21.21> ἀμφιτόμῳ βουπλῆγι μετάφρενα δούλια νύσσων.
<nonn. d. 21.22> οὐ δέ μιν ἱσταμένην ἀνεσείρασεν, οὐδέ ἑ λύθρῳ
<nonn. d. 21.23> ἀρτιχύτῳ φοίνιξεν ἀρασσομένοιο καρήνου:
<nonn. d. 21.24> ἀλλά φύγε θρασὺν ἄνδρα καὶ εὔξατο μητέρι Γαίῃ
<nonn. d. 21.25> ἀμβροσίη κροκόπεπλος, ὅπως Λυκόοργον ἀλύξῃ.
<nonn. d. 21.26> γαῖα δὲ καρποτόκεια πετασσαμένη κενεῶνα
<nonn. d. 21.27> ἀμφίπολον Βρομίοιο φιλήτορι δέξατο κόλπῳ
<nonn. d. 21.28> ἀμβροσίην ζώουσαν: ἀιστωθεῖσα δὲ Νύμφη
<nonn. d. 21.29> εἰς φυτόν εἶδος ἄμειψε καὶ ἀμπελόεις πέλεν ὄρπηξ:
<nonn. d. 21.30> σειρὴν δ' αὐτοέλικτον ἐπιπλέξασα Λυκούργου
<nonn. d. 21.31> ἀγχονίῳ σφήκωσεν ὁμόζυγον αὐχένα δεσμῷ,
<nonn. d. 21.32> μαρναμένη μετά θύρσον ἀπειλητῆρι κορύμβῳ.
<nonn. d. 21.33> καὶ φυτόν αὐδῆεν ζαμενὴς ποιήσατο ̔Ρείη
<nonn. d. 21.34> ἡμερίδων βασιλῆι χαριζομένη Διονύσῳ:
<nonn. d. 21.35> ἀμβροσίη δ' ὀλόλυξε καὶ ἔμπνοον ἴαχε φωνήν:
<nonn. d. 21.36> “οὐδέ, φυτόν περ ἐοῦσα, τεήν ποτε δῆριν ἀλύξω,
<nonn. d. 21.37> σὸν δέμας οὐτήσω καὶ ὲν ἔρνεσιν, ἀντὶ δὲ σειρῆς
<nonn. d. 21.38> χαλκείης ἀλύτοις σε περισφίγξαιμι πετήλοις:
<nonn. d. 21.39> εἰς σὲ καὶ ἀμπελόεσσα κορύσσομαι, ὄφρά τις εἴπῃ:
<nonn. d. 21.40> “Βασσαρίδες κτείνουσι καὶ ἐν πετάλοισι φονῆας.”
<nonn. d. 21.41> φυταλιὰς πεφύλαξο μαχήμονας: ἀντιβίους γὰρ
<nonn. d. 21.42> ἡμερίδες βάλλουσι καὶ αἰχμάζουσιν ὀπῶραι.
<nonn. d. 21.43> σοὶ μαχόμην ζώουσα καὶ ὀλλυμένη σε δαμάσσω:
<nonn. d. 21.44> οὕτω ἀριστεύουσι Διωνύσοιο τιθῆναι.
<nonn. d. 21.45> ἔκλυες εἰναλίην ἐχενηίδα, πῶς ἐνὶ πόντῳ
<nonn. d. 21.46> ἰχθὺς βαιός ἄναλκις ἐπέχραε πολλάκι ναύταις
<nonn. d. 21.47> ἂψ ἀνασειράζων, ὀλίγῳ δ' ὑπὸ χάσματι λαιμοῦ
<nonn. d. 21.48> μηκεδανὴν ἀνέκοψε κατάσχετον ὁλκάδα δεσμῷ;
<nonn. d. 21.49> δέξο με χερσαίην ἐχενηίδα, δέξο πετήλων
<nonn. d. 21.50> αὐτοπέδην ἀσίδηρον ἐρισταφύλοιο κυδοιμοῦ.
<nonn. d. 21.51> μίμνε μοι, αὐτόθι μίμνε δεδεγμένος υἷα Θυώνης,
<nonn. d. 21.52> εἰσόκε νοστήσειε θαλασσαίων ἀπὸ κόλπων.”
<nonn. d. 21.53> τοῖα μὲν ἀμπελόεσσα κορυμβοφόρῳ φάτο φωνῇ
<nonn. d. 21.54> ἀμβροσίη τανύφυλλος, ἀρασσομένοιο Λυκούργου:
<nonn. d. 21.55> καὶ ,χλοεροῖς δεσμοῖσι κατάσχετος ἄγριος ἀνὴρ
<nonn. d. 21.56> ἀρραγέων ἀτίνακτος ἀλυκτοπέδῃσι πετήλων
<nonn. d. 21.57> ἀμφιπαγὴς ἀλάλαζεν ἀπειλείων Διονύσῳ:
<nonn. d. 21.58> οὐδὲ φυγεῖν σθένος εἶχε, μάτην δ' ἐτίνασσεν ἀνάγκῃ
<nonn. d. 21.59> οὐτιδαναῖς ἑλίκεσσι περίπλοκον ἀνθερεῶνα:
<nonn. d. 21.60> οὐδὲ δι' ἀσφαράγοιο μέση πορθμεύετο φωνὴ
<nonn. d. 21.61> θλιβομένου στεφανηδόν: ἐκυκλώσαντο δὲ Βάκχαι
<nonn. d. 21.62> αὐχένα μιτρωθέντα μέσον πνικτῆρι κορύμβῳ.
<nonn. d. 21.63> καὶ πέλεκυν δασπλῆτα δορυσσόος ἥρπασεν ̓́Αρης
<nonn. d. 21.64> παιδὸς ἑοῦ: Βρομίην γὰρ ἐδείδιε λυσσάδα Βάκχην,
<nonn. d. 21.65> μὴ φονίῳ βουπλῆγι δέμας πλήξειε Λυκούργου:
<nonn. d. 21.66> οὐδὲ Δρυαντιάδην χλοερῶν ἀπελύσατο δεσμῶν,
<nonn. d. 21.67> καὶ μάλα περ ποθέων, στεροπῇ δ' ὑπόειξε τοκῆος
<nonn. d. 21.68> δοῦπον ἀπειλητῆρα Διὸς βρονταῖον ἀκούων.
<nonn. d. 21.69> καὶ δολιχὴν προθέλυμνον ἐπιπροχυθεῖσα καρήνῳ
<nonn. d. 21.70> ἀνδρὸς ἀμαιμακέτοιο κόμην ὤλοψε Πολυξώ:
<nonn. d. 21.71> γαστέρι δ' ἀντιβίου μανιώδεα χεῖρα βαλοῦσα,
<nonn. d. 21.72> ἁπτομένη θώρηκος, ἀνέσπασεν ἅρπαγι παλμῷ,
<nonn. d. 21.73> χωομένη δ' ἔρρηξε—μαχήμονες, εἴπατε, Μοῦσαι,
<nonn. d. 21.74-75> οἷον ἔην τότε θαῦμα δαϊζομένοιο χιτῶνος
<nonn. d. 21.75-74> θηλυτέροις ὀνύχεσσι, σιδηρείου περ ἐόντος—:
<nonn. d. 21.76> καὶ ταναοῖς πλέξασα λύγοις ἑλικώδεα σειρὴν
<nonn. d. 21.77> Κλείτη λυσιέθειρα καὶ ἀμπελόεσσα Γιγαρτὼ
<nonn. d. 21.78> εὐπετάλῳ μάστιγι δέμας φοίνιξε Λυκούργου
<nonn. d. 21.79> αἱμαλέῃ σμώδιγγι χαρασσομένων ἐπὶ νώτων:
<nonn. d. 21.80> Φλειὼ δ' εὐρυτέρῃσι κατέγραφε ταρσὸν ἀκάνθαις
<nonn. d. 21.81> αἰνομανής: ̓Ερίφη δὲ συνέμπορος Εἰραφιώτῃ
<nonn. d. 21.82> δραξαμένη μέσσοιο δασύτριχος ἀνθερεῶνος
<nonn. d. 21.83> ἄνδρα βαλεῖν μενέαινεν ἐπὶ χθονί: μαρναμένη δὲ
<nonn. d. 21.84> Βακχείης Φασύλεια κυβερνήτειρα χορείης
<nonn. d. 21.85> δυσμενέος κενεῶνα κατέγραφεν ὀξέι κέντρῳ:
<nonn. d. 21.86> καὶ Θεόπη κεκόρυστο, τιθηνήτειρα Λυαίου,
<nonn. d. 21.87> ῥινοτόρῳ νάρθηκι: δέμας δ' ἤρασσε Λυκούργου
<nonn. d. 21.88> καὶ Βρομίη Βρομίοιο φερώνυμος: αἷς ἅμα Νύμφη
<nonn. d. 21.89> Κισσηὶς φιλόβοτρυς ἐμάστιεν ἀνέρα κισσῷ.
<nonn. d. 21.90> καὶ πολέμῳ δρυόεντι βιαζομένου Λυκοόργου
<nonn. d. 21.91> πῆμα φάνη πάλιν ἄλλο κακώτερον: ̓Αρραβίῃ γὰρ
<nonn. d. 21.92> πόντιον ἐννοσίγαιον ὀρεστιὰς ὥπλισε ̔Ρείη,
<nonn. d. 21.93> σχιζομένων καναχηδὸν ἀκοντιστῆρα θεμέθλων:
<nonn. d. 21.94> καὶ δαπέδου βαθύκολπον ἀπεστυφέλιξεν ὀχῆα
<nonn. d. 21.95> αἰχμάζων τριόδοντι θαλασσομέδων ἐνοσίχθων,
<nonn. d. 21.96> ἐνδομύχοις ἀνέμοισιν ἱμασσομένων κενεώνων,
<nonn. d. 21.97> γειοπόνοις ἀνέμοισιν, ἐπεὶ νωμήτορι παλμῷ
<nonn. d. 21.98> χάσματα κοιλαίνουσι σεσηρότα φωλάδες αὖραι:
<nonn. d. 21.99> ̓Αρραβίης δ' ἀτίνακτος ἐσείετο κόλπος ἀρούρης,
<nonn. d. 21.100> ἀγχινεφῆ δὲ μέλαθρα τινάκτορι λύετο παλμῷ:
<nonn. d. 21.101> καὶ δρύες εἰς χθόνα πῖπτον, ἀρασσόμενος δὲ τριαίνῃ
<nonn. d. 21.102> Νύσιος ἀμφιέλικτος ̓́Αραψ ὠρχήσατο πυθμήν:
<nonn. d. 21.103> καὶ πτελέη χθονὶ κεῖτο, κόμην δ' ἐκονίσσατο δάφνη,
<nonn. d. 21.104> καὶ πίτυς αὐτόρριζος ἐκέκλιτο γείτονι πεύκῃ.
<nonn. d. 21.105> ὄφρα μὲν ἐννοσίγαιος, ὑπὸ χθόνα λάβρος ἀήτης,
<nonn. d. 21.106> νερτερίων κευθμῶνα μετερρίζωσεν ἐναύλων,
<nonn. d. 21.107> τόφρα πέλεν κακὸν ἄλλο νεώτερον: ὑλονόμοι γὰρ
<nonn. d. 21.108> θεινόμεναι μάστιγι δρακοντοκόμοιο Μεγαίρης
<nonn. d. 21.109> Νυσιάδες ταυρηδὸν ἐμυκήσαντο γυναῖκες,
<nonn. d. 21.110> σφωιτέρων τεκέων δηλήμονες: ἐσσυμένη δὲ
<nonn. d. 21.111> ἡ μὲν ἀνηκόντιζεν ἐς ἠέρα κοῦρον ἀλήτην
<nonn. d. 21.112> ἠερόθεν προκάρηνον ὀλισθήσαντα κονίῃ,
<nonn. d. 21.113> ἡ δὲ φίλον βρέφος εἷλκε, καὶ οὐκ ἐμνήσατο μαζοῦ:
<nonn. d. 21.114> ἄλλη παιδοφόνῳ παλάμην φοίνιξε σιδήρῳ
<nonn. d. 21.115> υἱέα δαιτρεύσασα, καὶ ἔπλετο μαινὰς ̓Αγαύη.
<nonn. d. 21.116> καὶ σφετέροις τεκέεσσιν ἐπέδραμον, ἀρτιτόκους δὲ
<nonn. d. 21.117> υἱέας, οὓς ἐλόχευσαν, ἐμιστύλλοντο μαχαίρῃ
<nonn. d. 21.118> ἄλλος ὑποπτήσσων μανιώδεα Πανὸς ἱμάσθλην
<nonn. d. 21.119> εἰς ἐνοπὴν ἄγραυλον ̓́Αραψ βακχεύετο ποιμήν.
<nonn. d. 21.120> τοῖα μὲν οἰστρήεντι δόλῳ κυμαίνετο βούτης
<nonn. d. 21.121> δαιτρεύων ἑὰ τέκνα, καὶ υἱέας εἰλαπινάζων
<nonn. d. 21.122> παιδοβόροις γενύεσσι: νοοσφαλέων δὲ βοτήρων
<nonn. d. 21.123> ἄτροφον ἀρσενόπαιδα τόκον τυμβεύσατο γαστὴρ
<nonn. d. 21.124> νυμφάων παλάμῃσι: πολυγνάμπτοις δὲ πετήλοις
<nonn. d. 21.125> ἀμφιπαγὴς πεπέδητο, καὶ οὐ γόνυ κάμψε Λυαίῳ,
<nonn. d. 21.126> οὐ Διὶ χεῖρα τίταινεν, ἀλεξήτειραν ἀνάγκης,
<nonn. d. 21.127> οὐ βροντῆς φόβον εἶχεν: ἀπειλήσας δὲ προσώπῳ
<nonn. d. 21.128> χώετο Βασσαρίδεσσιν: ἐπεσσυμένην δὲ καρήνῳ
<nonn. d. 21.129> ἀστεροπὴν ἐνόησε, καὶ οὐχ ὑπόειξε Λυαίῳ.
<nonn. d. 21.130> βάλλετο δ' ἔνθα καὶ ἔνθα, πολυσπερέων δὲ βολάων
<nonn. d. 21.131> τοσσατίην ἕστηκε μένων ἀντίξοον ὁρμήν,
<nonn. d. 21.132> ̓́Αρεα μοῦνον ἔχων χραισμήτορα, μοῦνος ἐρίζων
<nonn. d. 21.133> Ζηνί, Ποσειδάωνι, ̔Ρέῃ, Χθονί, Νηρέι, Βάκχῳ.
<nonn. d. 21.134> καὶ μογέων ἀχάλινον ἀπερροίβδησεν ἰωήν:
<nonn. d. 21.135> “ἅψατε πῦρ, φλέξωμεν ὅλον φυτόν, ἐν πυρὶ κείσθω
<nonn. d. 21.136> βακχικὰ ταῦτα πέτηλα, καὶ αἰθομένας διὰ πόντου
<nonn. d. 21.137> ἡμερίδας ῥίψωμεν ὑποβρυχίῳ Διονύσῳ,
<nonn. d. 21.138> ἠνορέης ̓Αράβων σημήιον: ἀλλὰ καὶ αὐτὴ
<nonn. d. 21.139> δεξαμένη κατὰ κῦμα Θέτις πυρίκαυτον ὀπώρην
<nonn. d. 21.140> τέφρην ἀμπελόεσσαν ἀποσβέσσειε θαλάσσῃ.
<nonn. d. 21.141> λύσατε φάσματα ταῦτα καὶ αἰόλα μάγγανα δεσμῶν:
<nonn. d. 21.142> μάγγανα Νηρεΐδων Ποσιδήια ταῦτα δοκεύω:
<nonn. d. 21.143> λύσατε, καὶ ῥοθίοις με πελάσσατε: μαντιπόλῳ γὰρ
<nonn. d. 21.144> Πρωτέι φαρμακόεντι κορύσσομαι: ἅψατε πεύκην,
<nonn. d. 21.145> ὄφρα μολὼν παρὰ πόντον ἐμῷ ποινήτορι θυμῷ
<nonn. d. 21.146> ξεινοδόκον Βρομίοιο καταφλέξω Μελικέρτην.”
<nonn. d. 21.147> εἶπεν ἀπειλείων καὶ Νηρέι καὶ Διονύσῳ
<nonn. d. 21.148> ̓Αρραβίης σχεδὸν ἦλθεν: ̓Ενυαλίου δὲ καμόντα
<nonn. d. 21.149> υἱέα δενδρήεντος ἀνεζώγρησε κυδοιμοῦ
<nonn. d. 21.150> Αρεος ἆορ ἔχουσα σιδήρεον, ἀμφὶ δὲ Βάκχαις
<nonn. d. 21.151> δαιμονίης γύμνωσε σελασφόρα νῶτα μαχαίρης,
<nonn. d. 21.152> εἰς φόβον αἰθύσσουσα Κυβηλίδα θῆλυν ̓Ενυώ:
<nonn. d. 21.153> ἀμβροσίης δὲ πέτηλα διατμήξασα σιδήρῳ
<nonn. d. 21.154> δεσμοὺς βοτρυόεντας ἀπεσφήκωσε Λυκούργου.
<nonn. d. 21.155> καὶ χθονὸς ἐπρήυνε τινάκτορα κυανοχαίτην
<nonn. d. 21.156> γνωτὸν ἑὸν καὶ Ζῆνα πόσιν καὶ μητέρα ̔Ρείην,
<nonn. d. 21.157> ῥυσαμένη Λυκόοργον, ὅπως ἐναρίθμιος εἴη
<nonn. d. 21.158> ἀθανάτοις: ̓́Αραβες δὲ πολυκνίσων ἐπὶ βωμῶν,
<nonn. d. 21.159> ὡς θεόν, υἷα Δρύαντος ἐμειλίξαντο θυηλαῖς,
<nonn. d. 21.160> ἀντὶ Διωνύσοιο μελιρραθάμιγγος ὀπώρης
<nonn. d. 21.161> λύθρον ἐπισπένδοντες ἀβακχεύτῳ Λυκοόργῳ.
<nonn. d. 21.162> καὶ τὰ μὲν ὣς ἤμελλε γέρων χρόνος ὀψὲ τελέσσαι:
<nonn. d. 21.163> Ζεὺς δὲ πατήρ, ἵνα μή τις ἀγηνορέων βροτὸς ἀνὴρ
<nonn. d. 21.164> ἄλλος ἔχων μίμημα δοριθρασέος Λυκοόργου
<nonn. d. 21.165> μῶμον ἀναστήσειεν ἀμωμήτῳ Διονύσῳ,
<nonn. d. 21.166> αἰνομανῆ Λυκόοργον ἐθήκατο τυφλὸν ἀλήτην,
<nonn. d. 21.167> ἄστεος ἀγνώστοιο παλινδίνητον ὁδίτην,
<nonn. d. 21.168> πομπὸν ἀναγκαίης διζήμενον ἀτραπιτοῖο,
<nonn. d. 21.169> πολλάκις αὐτοκέλευθα περιπταίοντα πεδίλοις.
<nonn. d. 21.170> καὶ τὰ κὲν ἐν σκοπέλοισιν. ̓Ερυθραίῳ δ' ἐνὶ πόντῳ
<nonn. d. 21.171> θυγατέρες Νηρῆος ἔσω βαθυκύμονος αὐλῆς
<nonn. d. 21.172> εἰναλίῃ Διόνυσον ἐμειλίξαντο τραπέζῃ:
<nonn. d. 21.173> καὶ Σεμέλης ῥίψασα Διιπετέος φθόνον εὐνῆς,
<nonn. d. 21.174> οἰνοφύτῳ θρασὺν ὕμνον ἀνακρούουσα Λυαίῳ,
<nonn. d. 21.175> μαῖα Διωνύσοιο μελίζετο, ποντιὰς ̓Ινώ:
<nonn. d. 21.176> καὶ Βρομίῳ γλυκὺ νέκταρ ἀπὸ κρητῆρος ἀφύσσων
<nonn. d. 21.177> σύντροφος ἰσοέτηρος ἐῳνοχόει Μελικέρτης.
<nonn. d. 21.178> ὣς ὁ μὲν αὐτόθι μίμνεν ἔσω βαθυκύμονος αὐλῆς
<nonn. d. 21.179> πόντον ἔχων πλατὺν οἶκον, ὑποβρύχιος μετανάστης:
<nonn. d. 21.180> καὶ Θέτιδος βρυόεντι χυθεὶς ἐπεκέκλιτο κόλπῳ:
<nonn. d. 21.181> Καδμείην δ' ἀκόρητος ἑὴν εὔπαιδα τιθήνην
<nonn. d. 21.182> αὐτοκασιγνήτην προσπτύξατο μητέρος ̓Ινώ,
<nonn. d. 21.183> καὶ φιλίῳ πήχυνε Παλαίμονα πολλάκι δεσμῷ
<nonn. d. 21.184> σύντροφον ἰσοέτηρον. ἀδουπήτῳ δὲ πεδίλῳ
<nonn. d. 21.185> οὐκέτι πουλυέλικτον ἀνακρούουσα χορείην,
<nonn. d. 21.186> Βάκχου μὴ παρεόντος, ἀνεπτοίητο Μιμαλλὼν
<nonn. d. 21.187> ἴχνια μαστεύουσα θαλασσοπόροιο Λυαίου:
<nonn. d. 21.188> καὶ Σάτυρος φιλόμοχθος ἔχων ἀγέλαστον ὀπωπὴν
<nonn. d. 21.189> ξείνῳ πένθεϊ κάμνεν, ὀριπλάγκτοισι δὲ χηλαῖς
<nonn. d. 21.190> ἔτρεχον οἰστρήεντες ἀνὰ δρυμὰ Πᾶνες ἀλῆται,
<nonn. d. 21.191> Πᾶνες, ἐρευνητῆρες ἀκηρύκτου Διονύσου:
<nonn. d. 21.192> Σειληνὸς δ' ἀχόρευτος, ἀκηδέα κύμβαλα ῥίψας,
<nonn. d. 21.193> κεῖτο κατηφιόων: Κρονίη δ' ἐλελίζετο Νύμφη
<nonn. d. 21.194> Μάκρις ἀπενθήτοιο Διωνύσοιο τιθήνη,
<nonn. d. 21.195> Βακχείης ὁμόδιφρος ἐυκνήμιδος ἀπήνης.
<nonn. d. 21.196> ὣς οἱ μὲν δεδόνηντο κατηφέες: ἀχνυμένοις δὲ
<nonn. d. 21.197> Σκέλμις ἀκυμάντοιο λιπὼν κευθμῶνα θαλάσσης
<nonn. d. 21.198> πατρῴην ἀδίαντον ἑὴν ἤλαυνεν ἀπήνην,
<nonn. d. 21.199> νόστον ἐπερχομένοιο προαγγέλλων Διονύσου.
<nonn. d. 21.200> ὄφρα μὲν ἄμφεπε Βάκχος ἁλίτροφα δεῖπνα τραπέζης,
<nonn. d. 21.201> τόφρα δὲ Καυκασίοιο δι' οὔρεος εἰς πόλιν ̓Ινδῶν
<nonn. d. 21.202> οἰνοφύτου Βρομίοιο ποδήνεμος ἵκετο κῆρυξ
<nonn. d. 21.203> ταυροφυής, νόθον εἶδος ἔχων κεραελκέι μορφῇ,
<nonn. d. 21.204> ἀντίτυπον μίμημα Σεληναίῃσι κεραίαις,
<nonn. d. 21.205> αἰγὸς ὀρεσσινόμοιο περὶ χροῒ δέρμα συνάψας,
<nonn. d. 21.206> αὐχενίῃ κληῖδι καθειμένον ἐξ ἑνὸς ὤμου,
<nonn. d. 21.207> δεξιτεροῦ πλευροῖο κατήορον εἰς πτύχα μηροῦ,
<nonn. d. 21.208> ἀμφοτέρης ἑκάτερθε παρηίδος οὔατα σείων,
<nonn. d. 21.209> ὡς ὄνος οὐατόεις, λάσιος δέμας: ἐκ μεσάτης δὲ
<nonn. d. 21.210> ἰξύος αὐτοέλικτος ἐσύρετο σύγγονος οὐρή.
<nonn. d. 21.211> ἀμφὶ δέ μιν γελόωντες ἐπέρρεον αἴθοπες ̓Ινδοί,
<nonn. d. 21.212> εἰσόκεν ἐγγὺς ἵκανεν, ὅπῃ διδυμόζυγι δίφρῳ
<nonn. d. 21.213> ἑζετο Δηριάδης περιμήκετος, ὄρχαμος ἀνδρῶν,
<nonn. d. 21.214> ἠλιβάτων στατὸν ἴχνος ἀναστέλλων ἐλεφάντων.
<nonn. d. 21.215> καὶ Σατύρῳ γελόων φιλοκέρτομον ἴαχε φωνήν:
<nonn. d. 21.216> “οἵους Δηριάδῃ διδυμόχροας ἄνδρας ἰάλλει
<nonn. d. 21.217> ταυροφυὴς Διόνυσος, ἀθύρματα δηιοτῆτος,
<nonn. d. 21.218> ἀλλοφυεῖς, οὐ φῶτας ὅλην βροτοειδέα μορφήν,
<nonn. d. 21.219> θηρῶν εἶδος ἔχοντας, ἐπεὶ διδυμάονι μορφῇ
<nonn. d. 21.220> εἰσὶ νόθοι ταῦροί τε καὶ ἀνέρες: ἀμφότερον γὰρ
<nonn. d. 21.221> καὶ βοὸς εἶδος ἔχουσι καὶ ἀνδρομέοιο προσώπου.”
<nonn. d. 21.227> ἔννεπε, καὶ πολέμοιο προάγγελα σήματα φαίνων
<nonn. d. 21.228> ἀσπίδα ποικιλόνωτον ἀφειδέι τύψε μαχαίρῃ
<nonn. d. 21.229> μεσσοφανῆ περίκυκλον ἐς ὀμφαλόν: ἐκ δὲ βοείης
<nonn. d. 21.230> χαλκὸς ἀρασσομένης ἐπεβόμβεε λοίγιον ἠχώ.
<nonn. d. 21.231> καὶ βλοσυρῷ βασιλῆι τεθηπότα χείλεα λύσας
<nonn. d. 21.232> ἀγγελίην Βρομίοιο ταχύδρομος ἔννεπε κῆρυξ:
<nonn. d. 21.233> “Δηριάδη, σκηπτοῦχε, θεὸς Διόνυσος ἀνώγει
<nonn. d. 21.234> ̓Ινδοὺς δεχνυμένους λαθικηδέος οἶνον ὀπώρης
<nonn. d. 21.235> σπένδειν ἀθανάτοισι, δίχα πτολέμων, δίχα μόχθων:
<nonn. d. 21.236> εἰ δέ κε μὴ δέξαιντο, κορύσσεται, εἰσόκε θύρσοις
<nonn. d. 21.237> Βασσαρίδων γόνυ δοῦλον ὑποκλίνειεν ̔Υδάσπης.
<nonn. d. 21.238> ἀγγελίης ἤκουσας ἀληθέος: εἰπὲ καὶ αὐτὸς
<nonn. d. 21.239> εἰρομένῳ τινὰ μῦθον, ἵν' ἀγγείλω Διονύσῳ.”
<nonn. d. 21.240> ὣς φαμένου σκηπτοῦχος ἀνήρυγε λυσσάδα φωνήν:
<nonn. d. 21.241> “ὦ πόποι, οἷον ἔπος θρασὺς ἔννεπεν ἀνδρόμεος θήρ.
<nonn. d. 21.242> αἰδέομαι κήρυκα μαχήμονι χειρὶ δαμάσσαι,
<nonn. d. 21.243> οὐ δόρυ θοῦρον ἔχοντα καὶ οὐ ψαύοντα βοείης.
<nonn. d. 21.244> ἔκλυον, ὅσσα μόγησε τεὸς πρόμος: ἔκλυε Γάγγης
<nonn. d. 21.245> ἀδρανίην Βρομίοιο καὶ ἠνορέην Λυκοόργου:
<nonn. d. 21.246> οἶδα τεὸν βασιλῆα, νόθον θεόν, ὁππότε φεύγων
<nonn. d. 21.247> εἰς βυθὸν ὠλίσθησεν ἀλεξικάκοιο θαλάσσης.
<nonn. d. 21.222> καὶ πυρόεις σέο Βάκχος ἀκούεται, ὅττι τεκούσης
<nonn. d. 21.223> ἐκ λαγόνων ἀνέτελλε Διοβλήτοιο Θυώνης:
<nonn. d. 21.224> καὶ πυρός ἐστιν ὕδωρ πολὺ φέρτερον: ἣν ἐθελήσῃ,
<nonn. d. 21.225> χεύματι παφλάζοντι πατὴρ ἐμός, ̓Ινδὸς ̔Υδάσπης,
<nonn. d. 21.226> Ζηνὸς ἀποσβέσσειε πυρίπνοον ἄσθμα κεραυνοῦ.
<nonn. d. 21.248> ἢν δ' ἐθέλῃς, πόδα κάμψον ὁμούριον εἰς χθόνα Μήδων:
<nonn. d. 21.249> κεῖθι μολὼν ἀγόρευε χοροστασίας Διονύσου.
<nonn. d. 21.250> δύεο Βάκτριον οὖδας, ὅπῃ θεὸς ἔπλετο Μίθρης,
<nonn. d. 21.251> ̓Ασσύριος Φαέθων ἐνὶ Περσίδι: Δηριάδης γὰρ
<nonn. d. 21.252> οὐ μάθεν οὐρανίων μακάρων χορόν, οὐδὲ γεραίρει
<nonn. d. 21.253> ἠέλιον καὶ Ζῆνα καὶ εὐφαέων χορὸν ἄστρων.
<nonn. d. 21.254> οὐ Κρόνον, οὐ Κρονίδην ἐδάην ὀλετῆρα τοκῆος,
<nonn. d. 21.255> οὐ Κρόνον ἀγκυλόμητιν, ἑῶν θοινήτορα παίδων,
<nonn. d. 21.256> αἰθέρος ἀμήσαντα φυτοσπόρον ἑσμὸν ̓Ερώτων.
<nonn. d. 21.257> ἀγνώσσω σέο δῶρα καὶ ἣν ὀνόμηνας ὀπώρην:
<nonn. d. 21.258> οὐ δέχομαι ποτὸν ἄλλο μετὰ χρύσειον ̔Υδάσπην:
<nonn. d. 21.259> οἶνος ἐμὸς πέλεν ἔγχος, ὁ δ' αὖ πότος ἐστὶ βοείη.
<nonn. d. 21.260> οὐ Σεμέλη με λόχευσε πυριβλήτοις ὑμεναίοις
<nonn. d. 21.261> δεξαμένη θαλάμοις φόνιον φλόγα, χαλκοχίτων δὲ
<nonn. d. 21.262> ἡμέας ἠέξησε μόθων ἀκόρητος ̓Ενυώ.
<nonn. d. 21.263> οὐ μακάρων ἀλέγω τεκέων Διός: ἀμφότεροι γὰρ
<nonn. d. 21.264> μοῦνοι ἐμοὶ γεγάασι θεοὶ καὶ Γαῖα καὶ ̔́Υδωρ.
<nonn. d. 21.265> ταῦτα μολὼν ἀγόρευε φυγοπτολέμῳ Διονύσῳ:
<nonn. d. 21.266> ἔρρε φυγὼν ἀκίχητος, ἕως ἔτι τόξον ἐρύκω,
<nonn. d. 21.267> ἔρρε φυγὼν ἐμὸν ἔγχος: ἐς ὑσμίνην δὲ κορύσσας
<nonn. d. 21.268> ἡμιτελεῖς σέο θῆρας ἀθωρήκτους τε γυναῖκας
<nonn. d. 21.269> Δηριάδῆ πολέμιζε, καὶ ̓Ινδῴην μετὰ νίκην
<nonn. d. 21.270> σύνδρομον αὖ ἐρύσω σε δορικτήτῳ Διονύσῳ.
<nonn. d. 21.271> οὐ μὲν ἐγὼ τελέσω σε διάκτορον: οὐ δύνασαι γὰρ
<nonn. d. 21.272> λάτριον ἔργον ἔχειν οἰκοσσόον: ἀλλά σε μακροῖς
<nonn. d. 21.273> οὔασι ῥιπίζοντα παρ' εἰλαπίνῃσιν ἐάσω.”
<nonn. d. 21.274> ὣς εἰπὼν ἀπέπεμψεν ἀπειλείοντι προσώπῳ:
<nonn. d. 21.275> καὶ πίνακος πτυκτοῖο μέσον κενεῶνα χαράξας
<nonn. d. 21.276> τοῖον ἔπος ταχύμυθος ἐπέγραφε δίζυγι δέλτῳ:
<nonn. d. 21.277> “εἰ δύνασαι, Διόνυσε, κορύσσεο Δηριαδῆι.”
<nonn. d. 21.278> τοῖα μὲν εἰσαΐων πάλιν ἔδραμεν ἠχέτα κῆρυξ.
<nonn. d. 21.279> Σειληνοὺς δ' ἐκίχησε γεγηθότας: ἐξανιὼν δὲ
<nonn. d. 21.280> ἐκ ῥοθίων Διόνυσος ̓Ορειάσι μίγνυτο Νύμφαις:
<nonn. d. 21.281> καὶ Σάτυροι σκίρτησαν, ἐπωρχήσαντο δὲ Βάκχαι,
<nonn. d. 21.282> γηραλέοις δὲ πόδεσσι Μάρων ἡγήσατο μολπῆς
<nonn. d. 21.283> πῆχυν ἐπικλίνων διδυμάονος αὐχένι Βάκχης
<nonn. d. 21.284> μεσσοφανής, εὔοδμον ἀναβλύζων χύσιν οἴνου:
<nonn. d. 21.285> καὶ μέλος ἀκρήδεμνος ἐπεσμαράγησε Μιμαλλών,
<nonn. d. 21.286> ἴχνιον ἀείδουσα παλιννόστου Διονύσου.
<nonn. d. 21.287> καὶ θεὸς ἀμπελόεις προτέρας ἔρριψε μερίμνας,
<nonn. d. 21.288> τερπωλῆς δ' ἐπέβαινεν, ἐπεὶ μάθεν ἔνδοθι πόντου
<nonn. d. 21.289> πάντα Τορωναίοιο παρὰ Πρωτῆος ἀκούων,
<nonn. d. 21.290> ἀξείνων ̓Αράβων ἐνοσίχθονα παλμὸν ἀρούρης,
<nonn. d. 21.291> καὶ σφαλερὸν Λυκόοργον ἑῷ ποδὶ τυφλὸν ἀλήτην:
<nonn. d. 21.292> ἔκλυε καὶ νομίης θανατηφόρον οἶστρον ἀνάγκης,
<nonn. d. 21.293> πῶς χορὸς ἀγρονόμων ἐλελίζετο, πῶς ἐνὶ βήσσαις
<nonn. d. 21.294> σφωιτέρας ὠδῖνας ἐδαιτρεύσαντο γυναῖκες:
<nonn. d. 21.295> ἔκλυε δ' αἰθερίων ̔Υάδων χορόν, ἔκλυεν αὐτὴν
<nonn. d. 21.296> ἀμβροσίην μετὰ γαῖαν ἐπαντέλλουσαν ̓Ολύμπῳ,
<nonn. d. 21.297> ἀμβροσίην ἀκάμαντι κορυσσομένην Λυκοόργῳ,
<nonn. d. 21.298> καὶ μόθον εὐόρπηκα καὶ ἀμπελόεσσαν ̓Ενυώ.
<nonn. d. 21.299> τοῖσι δὲ τερπομένοισι παλίνδρομος ἤιε κῆρυξ,
<nonn. d. 21.300> ἀσκηθὴς πολύευκτος ἀγαλλομένῳ Διονύσῳ,
<nonn. d. 21.301> ἀφροσύνην ἐνέπων ὑψαύχενα Δηριαδῆος,
<nonn. d. 21.302> δίζυγα δέλτον ἔχων ἐγκύμονα δηιοτῆτος.
<nonn. d. 21.303> οὐ μέν ἄναξ ἀμέλησεν: ἐς ὑσμίνην δὲ μαχητὰς
<nonn. d. 21.304> θαρσήεις ἐβόησε, προάγγελα Δηριαδῆος
<nonn. d. 21.305> σύμβολα γινώσκων κεχαραγμένα μάρτυρι δέλτῳ.
<nonn. d. 21.306> καὶ καλέσας ̔Ραδαμᾶνας ἀλήμονας, οὕς ποτε γαίης
<nonn. d. 21.307> Κρηταίης ἀέκοντας ἀπὸ χθονὸς ἤλασε Μίνως
<nonn. d. 21.308> ̓Αρραβίης ἐπὶ πέζαν, ἐπέφραδε νεύματι ̔Ρείης
<nonn. d. 21.309> πῆξαι νήια δοῦρα θαλάσσιον εἰς μόθον ̓Ινδῶν.
<nonn. d. 21.310> καὶ ταχὺς ἤλασε δίφρον ̔Εώιον εἰς κλίμα γαίης
<nonn. d. 21.311> τεύχεσιν ἀστράπτων ἅτε Φωσφόρος: ἀμφὶ δὲ πέτρην
<nonn. d. 21.312> Καυκασίην λοφόεντα διαστείχων κενεῶνα
<nonn. d. 21.313> ̓Ηῴης παράμειβε φεραυγέα πέζαν ἀρούρης,
<nonn. d. 21.314> ἠελίου βαλβῖδα μεσημβρίζουσαν ὁδεύων.
<nonn. d. 21.315> ὄφρα μὲν εὐθύρσοιο μάχης ἠκούετο φωνὴ
<nonn. d. 21.316> καὶ στρατὸς ἀγχικέλευθος ὀρεσσινόμου Διονύσου,
<nonn. d. 21.317> τόφρα δὲ Δηριάδης πυκινὸν λόχον ἵδρυεν ̓Ινδῶν,
<nonn. d. 21.318> γαῖαν ἐς ἀντιπέραιαν ἑὸν στρατὸν ἄζυγα πέμπων,
<nonn. d. 21.319> πᾶσαν ἐπιτρέψας δολομήχανον ἐλπίδα χάρμης
<nonn. d. 21.320> ̓́Αρεϊ χαλκοχίτωνι: καὶ ἔπλεεν ὑψόθι νηῶν
<nonn. d. 21.321> λαὸν ἐρετμώσας πεπερημένον ̓Ινδὸν ̔Υδάσπην.
<nonn. d. 21.322> καὶ στρατιαῖς διδύμῃσι μερίζετο φύλοπις ̓Ινδῶν
<nonn. d. 21.323> ἀμφοτέρην παρὰ πέζαν ἀκοντοφόρου ποταμοῖο:
<nonn. d. 21.324> Θουρεὺς μὲν Ζεφύροιο παρὰ σφυρά, Δηριάδης δὲ
<nonn. d. 21.325> ἀντιπόρου σχεδὸν ἦλθε παρὰ πτερὸν αἴθοπος Εὔρου.
<nonn. d. 21.326> ἦν δέ τις αὐτόθι χῶρος ἐύσκιος, ὁππόθι πυκνοῖς
<nonn. d. 21.327> ἔρνεσι παντοίοισιν ἐμιτρώθη ῥάχις ὕλης
<nonn. d. 21.328> εὐρυτενής, καὶ κοῖλον ἔην σπέος: ἱπτάμενος δὲ
<nonn. d. 21.329> οὔ ποτε δένδρεα κεῖνα κατέγραφεν ἰὸς ἀλήτης,
<nonn. d. 21.330> εἴ τις ὀιστεύσειε, καὶ οὔ ποτε μεσσόθι θάμνων
<nonn. d. 21.331> ἠέλιος πεφόρητο κατάσσυτος ὀξέι παλμῷ
<nonn. d. 21.332> ἐνδομύχοις ἀκτῖσιν ὁμόπλοκα φύλλα χαράξας,
<nonn. d. 21.333> οὐ χύσις ἠερόφοιτος ἐδύσατο δάσκιον ὕλην
<nonn. d. 21.334> ἐκ Διὸς ὑετίοιο, μόγις δέ οἱ ὕδατος ὁλκῷ
<nonn. d. 21.335> ὑψιφανὴς Διὸς ὅμβρος ἐπέβρεχεν ἄκρα πετήλων.
<nonn. d. 21.336> κεῖθι τανυπρέμνοισιν ἐν ἄλσεσι φώριος ̓́Αρης
<nonn. d. 21.337> ἠλιβάτων χλοεροῖσι φυτῶν κεκάλυπτο κορύμβοις,
<nonn. d. 21.338> ἀπροϊδής, ἀτίνακτος, ἐνὶ δρυόεντι δὲ κόλπῳ
<nonn. d. 21.339> εἶχεν ἀδουπήτων πεφυλαγμένον ἴθμα πεδίλων,
<nonn. d. 21.340> οὐδὲ διαξαίνων κρυφίῳ ποδὶ φυλλάδα λόχμην,
<nonn. d. 21.341> οὐ ποδὸς ὀκλάζοντος ἔχων φόβον, οὐ λάλον ἠχὼ
<nonn. d. 21.342> χείλεϊ βαμβαίνοντι, καὶ οὐ χλόον ἀμφὶ προσώπῳ:
<nonn. d. 21.343> ἀλλὰ νόον θρασὺν εἶχε καὶ ἔμπεδον, ἐν δὲ χαμεύναις
<nonn. d. 21.344> μετρητὸν βλεφάροισιν ἐνόπλιον ὕπνον ἰαύων
<nonn. d. 21.345> δέγμενος ἐρχομένης στρατιῆς εὔρυθμον ̓Ενυώ.
<nonn. d. 22.1> ἀλλ' ὅτε δὴ πόρον ἷξον ἐυκροκάλου ποταμοῖο
<nonn. d. 22.2> Βάκχου πεζὸς ὅμιλος, ὅπῃ βαθυδίνεϊ κόλπῳ
<nonn. d. 22.3> πλωτὸν ὕδωρ, ἅτε Νεῖλος, ἐρεύγεται ̓Ινδὸς ̔Υδάσπης,
<nonn. d. 22.4> δὴ τότε Βασσαρίδων ἐμελίζετο θῆλυς ἀοιδὴ
<nonn. d. 22.6> Νυκτελίῳ Φρύγα κῶμον ἀνακρούουσα Λυαίῳ,
<nonn. d. 22.5> καὶ λασίων Σατύρων χορὸς ἔβρεμε μύστιδι φωνῇ:
<nonn. d. 22.7> γαῖα δὲ πᾶσα γέλασσεν, ἐμυκήσαντο δὲ πέτραι
<nonn. d. 22.8> νηιάδες δ' ὀλόλυξαν, ὑπὲρ ποταμοῖο δὲ Νύμφαι
<nonn. d. 22.9> σιγαλέοις ἑλικηδὸν ἐμιτρώσαντο ῥεέθροις
<nonn. d. 22.10> καὶ Σικελῆς ἐλίγαινον ὁμόζυγα ῥυθμὸν ἀοιδῆς,
<nonn. d. 22.11> οἷον ἀνεκρούοντο μελιγλώσσων ἀπὸ λαιμῶν
<nonn. d. 22.12> ὑμνοπόλοι Σειρῆνες: ὅλη δ' ἐλελίζετο λόχμη,
<nonn. d. 22.13> καὶ μέλος ἐφθέγξαντο σοφαὶ δρύες εἴκελον αὐλῷ,
<nonn. d. 22.14> ̔Αδρυάδες δ' ἀλάλαζον, ἐπ' εὐπετάλοιο δὲ Νύμφη
<nonn. d. 22.15> ἡμιφανὴς ἤειδεν ὑπερκύψασα κορύμβου.
<nonn. d. 22.16> Χιονέῳ δὲ γάλακτι χυτὴ λευκαίνετο πηγή,
<nonn. d. 22.17> ὑδρηλή περ ἐοῦσα, χαραδραίῳ δ' ἐνὶ κόλπῳ
<nonn. d. 22.18> νηιάδες λούσατο γαλαξαίοισι ῥεέθροις,
<nonn. d. 22.19> καὶ γάλα λευκὸν ἔπινον: ἐρευθιόωντι δὲ μαζῷ
<nonn. d. 22.20> οἶνον ἐρευγομένη κραναὴ πορφύρετο πέτρη,
<nonn. d. 22.21> γλεῦκος ἀμοσχεύτοιο διαβλύζουσα κολώνης
<nonn. d. 22.22> ἡδυπότοις λιβάδεσσι: καὶ αὐτοχύτων ἀπὸ κόλπων
<nonn. d. 22.23> λαρὰ μελιρραθάμιγγος ἐλείβετο δῶρα μελίσσης,
<nonn. d. 22.24> σίμβλων οὐ χατέοντα: καὶ ἀρτιτόκων ἀπὸ θάμνων
<nonn. d. 22.25> ἄγχνοον ὀξυέθειρος ἀνέδραμε μῆλον ἀκάνθης:
<nonn. d. 22.26> αὐτομάτου δὲ χυθέντος ἐπ' ἀκρεμόνεσσιν ἐλαίου
<nonn. d. 22.27> ἰκμάσιν ἀθλιβέεσσιν ἐλούετο δένδρον ̓Αθήνης.
<nonn. d. 22.28> καὶ κύνας ὀρχηστῆρας ἐπηχύνοντο λαγωοί:
<nonn. d. 22.29> μηκεδανοὶ δὲ δράκοντες ἐβακχεύοντο χορείῃ
<nonn. d. 22.30> ἴχνια λιχμώοντες ἐχιδνοκόμου Διονύσου,
<nonn. d. 22.31> αὐχένα δοχμώσαντες, ἀνήρυγε δ' ἄλλος ἐπ' ἄλλῳ
<nonn. d. 22.32> μειλίχιον σύριγμα γεγηθότος ἀνθερεῶνος:
<nonn. d. 22.33> τερπομένου δὲ δράκοντος ἔην τότε ῥυθμὸς ἐχέφρων,
<nonn. d. 22.34> καὶ δολιχῆς ἐλέλικτο περίπλοκος ὁλκὸς ἀκάνθης
<nonn. d. 22.35> ποσσὶν ἀδειμάντοισι περισκαίρων Διονύσου:
<nonn. d. 22.36> ̓Ινδῴην δ' ἑλικηδὸν ἐπισκαίροντες ἐρίπνην
<nonn. d. 22.37> τίγριδες ἑψιόωντο: πολὺς δέ τις ἔνδοθι λόχμης
<nonn. d. 22.38> ἐσμὸς ἀνεσκίρτησεν ὀρεσσινόμων ἐλεφάντων.
<nonn. d. 22.39> καὶ τότε παιπαλόεντα κατ' ἄγκεα Πᾶνες ἀλῆται
<nonn. d. 22.40> δύσβατα λεπταλέῃσι διέτρεχον οὔρεα χηλαῖς
<nonn. d. 22.41> φρικτά, τά μὴ θρασὺς ὄρνις ἐπέπτατο κοῦφος ὁδίτης...
<nonn. d. 22.42> ὑψιπόρων πτερύγων διεμέτρεε δίζυγι παλμῷ
<nonn. d. 22.43> καὶ δονέων πλοκαμῖδα παρήορον ἀνθερεῶνος
<nonn. d. 22.44> σύννομος ἀντεχόρευε λέων βητάρμονι κάπρῳ:
<nonn. d. 22.45> ἀνδρομέης δ' ὄρνιθες ἀνέκλαγον εἰκόνα μολπῆς
<nonn. d. 22.46> μιμηλὴν ἀτέλεστον ὑποκλέπτοντες ἰωήν,
<nonn. d. 22.47> νίκην ̓Ινδοφόνοιο προθεσπίζοντες ἀγῶνος,
<nonn. d. 22.48> καὶ χλοεροῖς μελέεσσι παρήορον ὄρθιον οὐρὴν
<nonn. d. 22.49> ἐκταδὸν αἰθύσσοντες: ὁμοζήλῳ δὲ χορείῃ
<nonn. d. 22.50> πόρδαλις ὑψιπότητος ἐπέτρεχε σύνδρομος ἄρκτῳ.
<nonn. d. 22.51> καὶ βαλίων σκυλάκων ἀνεσείρασεν ̓́Αρτεμις ὁρμὴν
<nonn. d. 22.52> μειλιχίης ὁρόωσα χοροίτυπον ἅλμα λεαίνης:
<nonn. d. 22.53> αἰδομένη δ' εὔκυκλον ἑὴν ἀνελύσατο νευρήν,
<nonn. d. 22.54> τερπομένους μὴ θῆρας ὀιστεύσειε βελέμνοις.
<nonn. d. 22.55> καί τις ἐσαθρήσας ἑτερότροπα θαύματα Βάκχου,
<nonn. d. 22.56> ὄμμα βαλὼν πυκινοῖο δι' ἀκροτάτοιο κορύμβου,
<nonn. d. 22.57> φύλλα περιστείλας θηήτορα κύκλον ὀπωπῆς,
<nonn. d. 22.58> τόσσον ἰδεῖν μεθέηκεν, ὅσον περιδέρκεται ἀνὴρ
<nonn. d. 22.59> ὄμμασι ποιητοῖσι διοπτεύων τρυφαλείης,
<nonn. d. 22.60> ἢ ὁπότε τραγικοῖο χοροῦ δεδαημένος ἀνήρ,
<nonn. d. 22.61> φρικτὸν ἔχων μύκημα τανυφθόγγων ἀπὸ λαιμῶν,
<nonn. d. 22.62> ἐνδόμυχον τυκτοῖο δι' ὄμματος ὄμμα τιταίνει,
<nonn. d. 22.63> ψευδαλέον βροτέοιο φέρων ἴνδαλμα προσώπου.
<nonn. d. 22.64> ὣς ὅ γε θαύματα πάντα λαθὼν ὑπὸ δάσκιον ὕλην
<nonn. d. 22.65> ἀπροϊδὴς ἐδόκευεν ὑποκλέπτοντι προσώπῳ:
<nonn. d. 22.66> ἀντιβίοις δ' ἤγγειλε: φόβῳ δ' ἐλελίζετο Θουρεὺς
<nonn. d. 22.67> μεμφόμενος Μορρῆι καὶ ἄφρονι Δηριαδῆι.
<nonn. d. 22.68> ἔτρεμε δ' ̓Ινδὸς ὅμιλος, ἀφειδήσας δὲ κυδοιμοῦ
<nonn. d. 22.69> χάλκεα ταρβαλέων ἀπεσείσατο τεύχεα χειρῶν,
<nonn. d. 22.70> δένδρεα παπταίνων δεδονημένα θυιάδι ῥιπῇ.
<nonn. d. 22.71> καί νύ κεν ̓Ινδὸς ὅμιλος ἑλὼν ἀπὸ γείτονος ὄχθης
<nonn. d. 22.72> μάρτυρον ἱκεσίης γλαυκόχροα θαλλὸν ἐλαίης
<nonn. d. 22.73> αὐχένα δοῦλον ἔκαμψεν ἀδηρίτῳ Διονύσῳ:
<nonn. d. 22.74> ἀλλὰ μεταλλάξασα δέμας πολυμήχανος ̔́Ηρη
<nonn. d. 22.75> δυσμενέας θάρσυνε καὶ ἤπαφεν ὄρχαμον ̓Ινδῶν,
<nonn. d. 22.76> Θεσσαλίδων μάγον ὕμνον ἐφαψαμένη Διονύσῳ,
<nonn. d. 22.77> καὶ Κίρκης κυκεῶνα θεοκλήτοις ἐπαοιδαῖς,
<nonn. d. 22.78> οἷά τε φαρμακτῆρος ἀφαρμάκτου ποταμοῖο.
<nonn. d. 22.79> καὶ πίθεν ἀντιβίους ταχυπειθέας: εἶπε δ' ἑκάστῳ,
<nonn. d. 22.80> μή ποτέ τις σφάλλοιτο κατάσχετος αἴθοπι δίψῃ
<nonn. d. 22.81> κλεψινόου ποταμοῖο πιὼν δεδολωμένον ὕδωρ.
<nonn. d. 22.82> καί νύ κεν ἀφράστοιο διαθρῴσκοντες ἐναύλου
<nonn. d. 22.83> δαινυμέναις στρατιῇσιν ἐπέχραον αἴθοπες ̓Ινδοί:
<nonn. d. 22.84> ἀλλά τις ἠνεμόεντος ὑπερκύψασα κορύμβου
<nonn. d. 22.85> ἐκ λασίου κενεῶνος ̔Αμαδρυὰς ἄνθορε Νύμφη:
<nonn. d. 22.86> χειρὶ δὲ θύρσον ἔχουσα φυὴν ἰνδάλλετο Βάκχῃ,
<nonn. d. 22.87> μιμηλὴν δρυόεντι πυκαζομένη τρίχα κισσῷ:
<nonn. d. 22.88> δυσμενέων δ' ἐνέπουσα δόλου σημάντορι σιγῇ
<nonn. d. 22.89> οὔασι βοτρυόεντος ἐπεψιθύριζε Λυαίου:
<nonn. d. 22.90> “ἀμπελόεις Διόνυσε, φυτηκόμε κοίρανε καρπῶν,
<nonn. d. 22.91> σὸν φυτὸν ̔Αδρυάδεσσι χάριν καὶ κάλλος ὀπάσσει:
<nonn. d. 22.92> Βασσαρὶς οὐ γενόμην, οὐ σύνδρομός εἰμι Λυαίου,
<nonn. d. 22.93> μοῦνον ἐμῇ παλάμῃ ψευδήμονα θύρσον ἀείρω:
<nonn. d. 22.94> οὐ πέλον ἐκ Φρυγίης, σέο πατρίδος, οὐ χθόνα Λυδῶν
<nonn. d. 22.95> ναιετάω παρὰ χεῦμα ῥυηφενέος ποταμοῖο:
<nonn. d. 22.96> εἰμὶ δέ καλλιπέτηλος ̔Αμαδρυάς, ἧχι μαχηταὶ
<nonn. d. 22.97> δυσμενέες, λοχόωσιν, ἀφειδήσασα δὲ πάτρης
<nonn. d. 22.98> ῥύσομαι ἐκ θανάτοιο τεὸν στρατόν: ὑμετέροις γὰρ
<nonn. d. 22.99> πιστὰ φέρω Σατύροισι, καὶ ̓Ινδῴη περ ἐοῦσα,
<nonn. d. 22.100> ἀντὶ δὲ Δηριαδῆος ὁμοφρονέω Διονύσῳ:
<nonn. d. 22.101> σοὶ γὰρ ὀφειλομένην ὀπάσω χάριν, ὅττι ῥεέθρων
<nonn. d. 22.102> ὑγροτόκους ὠδῖνας, ὅτι δρύας αἰὲν ἀέξει
<nonn. d. 22.103> ὀμβρηρῇ ῥαθάμιγγι πατὴρ μέγας ὑέτιος Ζεύς.
<nonn. d. 22.104> δός μοι σεῖο πέτηλα, καὶ ἐνθάδε ταῦτα φυτεύσω,
<nonn. d. 22.105> δός μοι σεῖο κόρυμβα, τά περ λύουσι μερίμνας.
<nonn. d. 22.106> ἀλλά, φίλος, μὴ σπεῦδε ῥόον ποταμοῖο περῆσαι,
<nonn. d. 22.107> μή σοι ἐπιβρίσωσιν ἐν ὕδασι γείτονες ̓Ινδοί:
<nonn. d. 22.108> εἰς δρύας ὄμμα τίταινε καὶ εὐπετάλῳ παρὰ λόχμῃ
<nonn. d. 22.109> ἀπροϊδῆ σκοπίαζε καλυπτομένων λόχον ἀνδρῶν.
<nonn. d. 22.110> ἀλλὰ τί σοι ῥέξουσιν ἀνάλκιδες ἔνδοθι λόχμης;
<nonn. d. 22.111> δυσμενέες ζώουσιν, ἕως ἔτι θύρσον ἐρύκεις.
<nonn. d. 22.112> σιγῇ ἐφ' ἡμείων, μὴ δήιος ἐγγὺς ἀκούσῃ,
<nonn. d. 22.113> μὴ κρυφίοις ̓Ινδοῖσιν ἐπαγγείλειεν ̔Υδάσπης.”
<nonn. d. 22.114> ὣς φαμένη παλίνορσος ̔Αμαδρυὰς ᾤχετο Νύμφη,
<nonn. d. 22.115> ἰσοφυὴς ὄρνιθι διέτρεχε φωλάδος ὕλης,
<nonn. d. 22.116> ἥλικος ἀίσσουσα κατὰ δρυός αὐτὰ ὁ σιγῇ
<nonn. d. 22.117> μίσγετο Βασσαρίδεσσιν, ̔Αμαδρυάδος δὲ θεαίνης
<nonn. d. 22.118> εἶπεν ἑοῖς προμάχοισιν ἐς οὔατα ἑκάστου
<nonn. d. 22.120> νεύμασι δενδίλλων, νοερῇ δ' ἐκέλευε σιωπῇ
<nonn. d. 22.121> τεύχεσι θωρηχθέντας ἀνὰ δρύας εἰλαπινάζειν,
<nonn. d. 22.122> καὶ κρυφίων ἀγόρευε δολορραφέων δόλον ̓Ινδῶν,
<nonn. d. 22.123> μή σφιν ἐπτβρίσωσιν ἀθωρήκτοισι μαχηταί,
<nonn. d. 22.124> εἰσέτι δαινυμένοισιν ἀνὰ στρατόν: οἱ δὲ Λυαίῳ
<nonn. d. 22.125> κεκλομένῳ πεῖθοντο, καὶ εἰς μόθον ἦσαν ἑτοῖμοι
<nonn. d. 22.126> σιγαλέον παρὰ δεῖπνον ἀκοντοφόροιο τραπέζης.
<nonn. d. 22.127> καὶ ταχινὸν μετὰ δόρπον ἐπέρρεον ἀσπιδιῶται
<nonn. d. 22.128> γείτονος ἐκ ποταμοῖο πιεῖν ἐπιδόρπιον ὕδωρ,
<nonn. d. 22.129> νεύμασι θεσπεσίοισι περισσονόου Διονύσου,
<nonn. d. 22.130> μὴ στρατὸν εὐνήσειε μέθη καὶ κῶμα καὶ ὄρφνη.
<nonn. d. 22.131> καὶ στρατὸς ἔνθα καὶ ἔνθα φιλοπτολέμῳ πέσεν εὐνῇ
<nonn. d. 22.132> βαιὸν ἐνυαλίης ὑπὲρ ἀσπίδος ὕπνον ἰαύων.
<nonn. d. 22.133> Ζεὺς δὲ πατὴρ δολόεντα μετατρέψας νόον ̓Ινδῶν
<nonn. d. 22.134> ἑσπερίην ἀνέκοψε μάχην μυκήτορι βόμβῳ,
<nonn. d. 22.135> ὄμβρου παννυχίοιο χέων ἀπερείσιον ἠχώ.
<nonn. d. 22.136> ἀλλ' ὅτε χιονόπεζα χαραξαμένη ζόφον ̓Ηὼς
<nonn. d. 22.137> ὄρθρον ἀμεργομένη δροσερῇ πορφύρετο πέτρῃ,
<nonn. d. 22.138> ἄκρον ὑπερκύψαντες ἐγερσιμόθου σκέπας ὕλης
<nonn. d. 22.139> δυσμενέες προύτυψαν ἀολλέες: ἦρχε δὲ Θουρεύς,
<nonn. d. 22.140> ̓Ινδῴου πολέμοιο πέλωρ πρόμος, εἴκελος ὁρμὴν
<nonn. d. 22.141> ἠλιβάτῳ Τυφῶνι καταΐσσοντι κεραυνοῦ.
<nonn. d. 22.142> καὶ στρατιαὶ πινυτοῖο δολόφρονι νεύματι Βάκχου
<nonn. d. 22.143> ψευδαλέον φόβον εἶχον ἀταρβέες, ἐκ δὲ κυδοιμοῦ
<nonn. d. 22.144> αὐτόματοι χάζοντο θελήμονες, εἰσόκεν ̓Ινδοὶ
<nonn. d. 22.145> εἰς πεδίον προχέοντο λελοιπότες ἔνδια λόχμης.
<nonn. d. 22.146> τεύχεσι δ' ἀφνειοῖσι κορύσσετο Λύδιος ἀνήρ,
<nonn. d. 22.147> χρυσοφαῆ Λυκίοιο τύπον Γλαύκοιο κομίζων,
<nonn. d. 22.148> κηρύσσων ἑὸν οὖδας, ὅπῃ Πακτωλίδος ὄχθης
<nonn. d. 22.149> φαιδρὸς ἐρευθομένης ἀμαρύσσεται ὄλβος ἐέρσης,
<nonn. d. 22.150> καὶ ῥοδέαις ἤστραψε βολαῖς ἀντώπιον ̓Ηοῦς,
<nonn. d. 22.151> σείων ξανθὰ μέτωπα ῥυηφενέος τρυφαλείης
<nonn. d. 22.152> Λυδὸς ἀνὴρ ἀρίδηλος, ἀπὸ στέρνων δὲ φορῆος
<nonn. d. 22.153> μαρμαρυγὴ σελάγιζεν ἐρευθομένοιο χιτῶνος:
<nonn. d. 22.154> καὶ κυνέην στίλβουσαν ἐπὶ κροτάφοιο τινάσσων
<nonn. d. 22.155> ἐξ ̓Αλύβης πρόμος ἄλλος ἀριστεύων Διονύσῳ
<nonn. d. 22.156> πάτριον ὄλβον ἔφαινεν, ἀπ' εὐφαέος δὲ καρήνου
<nonn. d. 22.157> ἀργυρέης πήληκος ἐλάμπετο μάρμαρος αἴγλη
<nonn. d. 22.158> χιονέῃ σέλας ἶσον ἀκοντίζουσα Σελήνῃ.
<nonn. d. 22.159> καὶ θεὸς ἀστήρικτος ὅλους ἐφόβησε μαχητὰς
<nonn. d. 22.160> δυσμενέων, οὐ γυμνὸν ἔχων ξίφος, οὐ δόρυ πάλλων,
<nonn. d. 22.161> ἀλλὰ μέσος προμάχων πεφορημένος εἴκελος αὔραις
<nonn. d. 22.162> δεξιὸν ἐκ λαιοῖο κέρας κυκλώσατο χάρμης,
<nonn. d. 22.163> θύρσον ἀκοντίζων δολιχόσκιον, ἄνθεϊ γαίης,
<nonn. d. 22.164> ἔγχεϊ κισσήεντι διασχίζων νέφος ̓Ινδῶν.
<nonn. d. 22.165> οὐδέ μιν ὑψικάρηνος ὁ τηλίκος ἤλασε Θουρεύς,
<nonn. d. 22.166> οὐ στρατός, οὐ πρόμος ἄλλος: ἐπ' ἀλλήλοις δὲ χυθέντες
<nonn. d. 22.167> εἴκαθον ἔνθα καὶ ἔνθα διεσσυμένῳ Διονύσῳ.
<nonn. d. 22.168> κυανέην δ' Οἴαγρος ἀνεστυφέλιξεν ̓Ενυὼ
<nonn. d. 22.169> ἀμώων ἀκόρητος ἐπασσυτέρων στίχας ἀνδρῶν,
<nonn. d. 22.170> ἔγχεϊ Βιστονίῳ κορυθαιόλα λήια τέμνων.
<nonn. d. 22.171> ὡς δ' ὅτε τις προχέων ποταμὸς δυσπέμφελον ἀλκὴν
<nonn. d. 22.172> ἄστατος ἐκ σκοπέλοιο χαραδρήεντι ῥεέθρῳ
<nonn. d. 22.173> ἔρχεται, εἰς πεδίον πεφορημένος, οὐδέ μιν αὐταὶ
<nonn. d. 22.174> ἕρκεσιν ἀρραγέεσσιν ἀναστέλλουσιν ἀλωαὶ
<nonn. d. 22.175> λαϊνέης μέσα νῶτα διαξύοντα γεφύρης:
<nonn. d. 22.176> πολλὴ μέν κεκύλιστο πίτυς, πολλὴ δὲ πεσοῦσα
<nonn. d. 22.177> ὑψιφανὴς προθέλυμνος ἐσύρετο χεύματι πεύκη:
<nonn. d. 22.178> ὣς ὅ γε δυσμενέων στρατὸν ἄμφεπεν, ἄλλον ἐπ' ἄλλῳ
<nonn. d. 22.179> πεζὸν ἐπιστροφάδην ὀλέκων Σιθωνίδι λόγχῃ,
<nonn. d. 22.180> καί μιν ἐκυκλώσαντο, καὶ ἥν καλέουσι μαχηταὶ
<nonn. d. 22.181> μιμηλὴν σακέεσσιν ἐπυργώσαντο χελώνην:
<nonn. d. 22.182> ἴχνεσι μὲν στατὸν ἴχνος ἐρείδετο, κεκλιμένη δὲ
<nonn. d. 22.183> ἀσπὶς ἔην προθέλυμνος ἀμοιβαδὶς ἀσπίδι γείτων
<nonn. d. 22.184> στεινομένῃ, καὶ ἔνευε λόφῳ λόφος, ἀγχιφανὴς δὲ
<nonn. d. 22.185> ἀνδρὸς ἀνὴρ ἔψαυεν: ἐγειρομένης δὲ κονίης
<nonn. d. 22.186> ἱππείοις ὀνύχεσσιν ἐλευκαίνοντο μαχηταί.
<nonn. d. 22.187> ἔνθα τίνα πρῶτον, τίνα δ' ὕστατον ̔́Αιδι πέμπων
<nonn. d. 22.188> Βιστονίης Οἴαγρος ἀπέθρισεν ἀστὸς ἀρούρης,
<nonn. d. 22.189> κτείνων ἄλλοθεν ἄλλον, ἑῆς ἀλόχοιο τελέσσας
<nonn. d. 22.190> ἔργα φατιζομένης ἐπιδευέα Καλλιοπείης;
<nonn. d. 22.191> τὸν μέν ὑπέρ μαζοῖο θοῷ δορί, τὸν δέ δαΐζων
<nonn. d. 22.192> ἄορι κωπήεντι κατ' αὐχένος, αἰνομανῆ δὲ
<nonn. d. 22.193> δήιον ἄλλον ἔνυξε παρ' ὀμφαλόν, ἐκ φονίης δὲ
<nonn. d. 22.194> ὠτειλῆς ἐὸν ἔγχος ἀνείρυσεν, ἑλκομένῳ δὲ
<nonn. d. 22.195> σπλάγχνα δαφοινήεντι συνέσπασε θερμὰ σιδήρῳ:
<nonn. d. 22.196> ἄλλου μαρναμένοιο κατέδραμε φάσγανον ἕλκων,
<nonn. d. 22.197> ἄορι δ' εὐθήκτῳ παλάμην τάμεν, ἡ δὲ πεσοῦσα
<nonn. d. 22.198> αἱμοβαφὴς ἤσπαιρεν ἐπὶ χθονὸς ἁλλομένη χείρ:
<nonn. d. 22.199> καὶ παλάμη τέτμητο καὶ οὐ μεθέηκε βοείην
<nonn. d. 22.200> ἄκρα περισφίγγουσα κονιομένου τελαμῶνος
<nonn. d. 22.201> ψυχὴ δ' ἠνεμόφοιτος ἀναΐξασα θανόντος
<nonn. d. 22.202> συμπλεκέος ποθέεσκεν ἐθήμονα σώματος ἥβην.
<nonn. d. 22.203> ἄλλον ἀπηλοίησεν ἀφειδέι δουρὶ πατάξας,
<nonn. d. 22.204> θηγαλέῃ γλωχῖνι βραχίονος ἄκρα τορήσας,
<nonn. d. 22.205> ἄορι δ' ἀσπίδα τύψεν, ἀρασσομένης δὲ σιδήρῳ
<nonn. d. 22.206> ἀρραγέος βόμβησε μεσόμφαλα νῶτα βοείης.
<nonn. d. 22.207> αὐτάρ ὁ λυσσήεντι μόθου δεδονημένος οἴστρῳ
<nonn. d. 22.208> ἐγχείην ἐλέλιζε μετήλυδα κυκλάδι τέχνῃ
<nonn. d. 22.209> ἢ πλευρῆς ἑκάτερθεν ἤ αὐχένος ἢ σχεδὸν ὤμου:
<nonn. d. 22.210> σείων δ' ἔνθα καὶ ἔνθα παλινδίνητον ἀκωκὴν
<nonn. d. 22.211> στεινομένης μέσα νῶτα διέτμαγε δηιοτῆτος,
<nonn. d. 22.212> κραιπνός, ἀερσιλόφοιο καθήμενος ὑψόθεν ἵππου.
<nonn. d. 22.213> ὡς δ' ὅτε ῥιγαλέου σκιερὴν μετὰ χείματος ὥρην
<nonn. d. 22.214> φαίνεται ἀσκεπέων νεφέων γυμνούμενος ἀήρ,
<nonn. d. 22.215> φέγγεος εἰαρινοῖο δεδεγμένος αἴθριον αἴγλην:
<nonn. d. 22.216> ὣς ὅ γε βακχεύων πυκινὰς στίχας ἄτρομος ἀνὴρ
<nonn. d. 22.217> ̓Ινδῶν σχιζομένων μεσάτην γυμνώσατο χάρμην.
<nonn. d. 22.218> καὶ τότε τις προμάχοιο περὶ στόμα χαλκὸν ἐρείσας
<nonn. d. 22.219> δεξιτερὴν δασπλῆτι γενειάδα τύψε μαχαίρῃ:
<nonn. d. 22.220> καί τις ἐπ' ἀντιβίοισιν ἐν ἠέρι βόμβον ἰάλλων
<nonn. d. 22.221> εἰς σκοπὸν ὑψικέλευθον ἐπέμπετο λᾶας ἀλήτης,
<nonn. d. 22.222> καὶ λίθος ἠερόφοιτος ἐπεσμαράγησε καρήνῳ,
<nonn. d. 22.223> καὶ λόφον εὐπήληκος ἀπεστυφέλιξεν ἐθείρης,
<nonn. d. 22.224> αὐχενίου δεσμοῖο παρ' ἀνθερεῶνα λυθέντος:
<nonn. d. 22.225> τῆς δὲ κυλινδομένης κεφαλὴ γυμνοῦτο φορῆος.
<nonn. d. 22.226> οὐ μοῦνοι τότε φῶτες ἐπέβρεμον, ἀλλὰ καἰ αὐτοὶ
<nonn. d. 22.227> ἵπποι χαλκοχίτωνες ἐπεσμαράγησαν ̓Ενυώ,
<nonn. d. 22.228> ̓́Αρεα σαλπίζοντες ἐνυαλίῳ χρεμετισμῷ.
<nonn. d. 22.229> κούρη δ' ὑστερόφωνος ὀρεσσαύλων ἀπὸ λαιμῶν
<nonn. d. 22.230> πετραίοις στομάτεσσιν ἀμειβομένη κτύπον αὐτῶν
<nonn. d. 22.231> μιμηλὴ χρεμέτιζε μέλος πολεμήιον ̓Ηχώ.
<nonn. d. 22.232> καὶ πολὺς ἀρτιδάικτος ἑλίσσετο νεκρὸς ἀρούραις
<nonn. d. 22.233> θερμὸν ἀποπτύων ῥόον αἵματος: ὀλλυμένων δέ
<nonn. d. 22.234> οἱ μὲν ἐπὶ πλευρῇσιν ἐπῃώρηντο θανόντες,
<nonn. d. 22.235> ὃς δὲ τυπεὶς ἐλέλικτο χαρασσομένου κενεῶνος,
<nonn. d. 22.236> ἄλλος ὑπέρ δαπέδοιο χυτῇ κεκύλιστο κονίῃ,
<nonn. d. 22.237> ἄλλος ἐπεστήρικτο παρ' ὀμφαλόν, ὃς δ' ἐπὶ γαίῃ
<nonn. d. 22.238> ἀνέρος ἀσπαίροντος ἐπεσκίρτησε καρήνῳ,
<nonn. d. 22.239> ὃς δέ πεσὼν ἰάχησε τετυμμένος ἀνθερεῶνα,
<nonn. d. 22.240> καὶ πόδας ἀμφελέλιξεν ἔχων ὀρχηθμὸν ὀλέθρου:
<nonn. d. 22.241> πρηνὴς δ' ἄλλος ἔκειτο, καὶ ὡς κοτέων ὀλετῆρι
<nonn. d. 22.242> εὐρυχανὴς ἔσφιγξε μεμηνότι γαῖαν ὀδόντι.
<nonn. d. 22.243> ἄλλου βαλλομένοιο τανυγλώχινι σιδήρῳ
<nonn. d. 22.244> λευκὸς ἀκοντιστῆρι χιτὼν ἐρυθαίνετο λύθρῳ:
<nonn. d. 22.245> ἄλλου μαρναμένοιο τιταινομένων ἀπὸ τόξων
<nonn. d. 22.246> αἱμοβαφὴς πτερόεντι χαράσσετο μηρὸς ὀιστῷ.
<nonn. d. 22.247> καί τις ἑὴν σάλπιγγα μάτην περὶ χεῖλος ἐρείσας
<nonn. d. 22.248> ἐχθρὸς ἀνὴρ κελάδησεν ἐγερσιμόθου μέλος ἠχοῦς,
<nonn. d. 22.249> ὀκναλέον φύξηλιν ἑὸν στρατὸν εἰς μόθον ἕλκων.
<nonn. d. 22.250> οἱ δὲ βοῆς ἀίοντες ἐπὶ κλόνον ἔρρεον ̓Ινδοί.
<nonn. d. 22.251> θαρσαλέοι δ' ἥψαντο παλιννόστοιο κυδοιμοῦ
<nonn. d. 22.252> αἰδόμενοι βασιλῆι φανήμεναι ἔκτοθι νίκης.
<nonn. d. 22.253> καὶ πολέες στεφανηδὸν ἀπόσσυτον εἰν ἑνὶ χώρῳ
<nonn. d. 22.254> Αἰακὸν εὐθώρηκες ἐκυκλώσαντο μαχηταί.
<nonn. d. 22.255> αὐτὰρ ὁ μέσσος ἔην βεβιημένος, οὐ τρυφαλείῃ,
<nonn. d. 22.256> οὐ πίσυνος σακέεσσι καὶ οὐ θώρηκι κυδοιμοῦ:
<nonn. d. 22.257> ἀλλά ἑ πατρῴοις πεπυκασμένον ἀντὶ σιδήρου
<nonn. d. 22.258> ἀρρήκτοις νεφέεσσιν ὅλον πύργωσεν ̓Αθήνη,
<nonn. d. 22.259> οἶς πάρος ἀβρέκτοιο κατέσβεσεν αὐχμὸν ἀρούρης
<nonn. d. 22.260> διψαλέην ἐπὶ γαῖαν ἄγων βιοτήσιον ὕδωρ
<nonn. d. 22.261> Ζηνὸς ἐπομβρήσαντος, ἀμαλλοτόκοιο δὲ γαίης
<nonn. d. 22.262> αὔλακες εὐώδινες ἐνυμφεύθησαν ἀρότρῳ:
<nonn. d. 22.263> καὶ μέσος ἀντιβίων κυκλούμενος ἔνθεος ἀνὴρ
<nonn. d. 22.264> τοὺς μέν ἀπηλοίησε θοῷ δορί, τοὺς δὲ μαχαίρῃ,
<nonn. d. 22.265> τοὺς δὲ λίθοις κραναοῖσι: πέδον δ' ἐρυθαίνετο λύθρῳ
<nonn. d. 22.266> ̓Ινδῶν κτεινομένων, καὶ ἀκαμπέος ἀνέρος αἰχμῇ
<nonn. d. 22.267> κεῖτο πολυσπερέων νεκύων χύσις, ὦν ὁ μὲν αὐτῶν
<nonn. d. 22.268> ἡμιθανὴς ἤσπαιρεν, ὁ δὲ χθόνα ποσσὶν ἀράσσων
<nonn. d. 22.269> ὕπτιος αὐτοκύλιστος ὁμίλεε γείτονι πότμῳ:
<nonn. d. 22.270> καὶ δαπέδῳ στείνοντο, νέκυς δ' ἐπερείδετο νεκρῷ
<nonn. d. 22.271> κεκλιμένῳ μετρηδόν, ἀπ' ἀρτιτόμοιο δὲ λαιμοῦ
<nonn. d. 22.272> ψυχρὸν ἐρευθιόωντι δέμας θερμαίνετο λύθρῳ:
<nonn. d. 22.273> καὶ φόνος ἄσπετος ἦεν, ἐπασσυτέρων δὲ πεσόντων
<nonn. d. 22.274> γαῖα κελαινιόωσα κατάρρυτος αἵματος ὁλκῷ,
<nonn. d. 22.275> υἱέας οἰκτείρουσα, χαραδραίῃ φάτο φωνῇ:
<nonn. d. 22.276> “υἱὲ Διὸς ζείδωρε μιαιφόνε—καὶ γὰρ ἀνάσσεις
<nonn. d. 22.277> ὄμβρου καρποτόκοιο καὶ αἱμαλέου νιφετοῖο,—
<nonn. d. 22.278> ὄμβρῳ μὲν γονόεσσαν ὅλην ἐδίηνας ἀλωὴν
<nonn. d. 22.279> ̔Ελλάδος, ̓Ινδῴην δὲ κατέκλυσας αὔλακα λύθρῳ,
<nonn. d. 22.280> ὁ πρὶν ἀμαλλοφόρος, θανατηφόρος: ἀγρονόμοις μὲν
<nonn. d. 22.281> σὸς νιφετὸς στάχυν εὗρε, σὺ δὲ στρατὸν ἔθρισας ̓Ινδῶν
<nonn. d. 22.282> ἀνέρας ἀμώων ἅτε λήιον: ἀμφότερον δὲ
<nonn. d. 22.283> ἐκ Διὸς ὄμβρον ἄγεις, ἐξ ̓́Αεος αἵματι νίφεις.”
<nonn. d. 22.284> τοῖα μὲν ἔννεπε Γαῖα φερέσβιος. ἀλλὰ Κρονίων
<nonn. d. 22.285> οὐρανόθεν κελάδησε, καὶ Αἰακὸν εἰς φόνον ̓Ινδῶν
<nonn. d. 22.286> βρονταίοις πατάγοισι Διὸς προκαλίζετο σάλπιγξ.
<nonn. d. 22.287> καί τις ἐν ἀντιβίοισιν ἐς Αἰακὸν ὄμμα τανύσσας
<nonn. d. 22.288> πέμπε βέλος, καὶ βαιόν ὅσον χροὸς ἄκρον ἀμύξαι,
<nonn. d. 22.289> μηρὸν ἐπιγράψαντα παρέτραπεν ἰὸν ̓Αθήνη.
<nonn. d. 22.290> μάρνατο δ' εἰσέτι μᾶλλον ἀνώδυνος εἰς μέσον ̓Ινδῶν
<nonn. d. 22.291> Αἰακὸς ἀστήρικτος, ἐπεὶ βέλος ἥπτετο μηροῦ,
<nonn. d. 22.292> λεπτὸς ὄνυξ ἅτε φωτός, ὅτε χροὸς ἄκρα χαράξῃ.
<nonn. d. 22.293> καί τις ἀνὴρ ἀκίχητος ἐχάζετο πεζὸς ὁδίτης
<nonn. d. 22.294> ἴχνεσιν ὠκυτέροισι, καὶ ἤθελε γείτονα λόχμην
<nonn. d. 22.295> δύμεναι, ἧχι πάροιθεν ἐκεύθετο: τὸν δὲ διώκων
<nonn. d. 22.296> εἰς δρόμον ἡνιόχευε ποδήνεμον ἵππον ̓Ερεχθεύς:
<nonn. d. 22.297> ἀλλ' ὅτε τόσσον ἔμαρψεν, ὅσον προμάχοιο βαλόντος
<nonn. d. 22.298> ἔγχεος ἱπταμένοιο τιταίνεται ὄρθιος ὁρμή,
<nonn. d. 22.299> δὴ τότε οἱ μετὰ νῶτα βαλὼν ἀντώπιος ἔστη
<nonn. d. 22.300> πεζὸς ἀνήρ, ἱππῆα δεδεγμένος: αὐτὰρ ὁ κάμψας
<nonn. d. 22.301> ὀκλαδὸν ἐστήριξεν ἀριστερὸν ἴχνος ἀρούρῃ
<nonn. d. 22.302> λοξὸς ἐπὶ πλευρῇσιν, ὀπισθοτόνοιο δὲ ταρσοῦ
<nonn. d. 22.303> ἴχνιον ἠέρταζε μετάρσιον, ὀρθὰ τιταίνων
<nonn. d. 22.304> δεξιτεροῦ ποδὸς ἄκρα πεπηγότα δάκτυλα γαίῃ,
<nonn. d. 22.305> ̓Ινδικὸν ἑπταβόειον ἔχων σάκος, εἰκόνα πύργου,
<nonn. d. 22.306> γυμνὸν ἔχων ξίφος ὀξύ: προϊσχόμενος δὲ προσώπου
<nonn. d. 22.307> ἀσπίδα χαλκεόνωτον ἐπέδραμεν ̓Ινδὸς ἀγήνωρ,
<nonn. d. 22.308> ἢ θανέειν ἤ φῶτα βαλεῖν ἤ πῶλον ἐλάσσαι
<nonn. d. 22.309> ἄορι τολμήεντι: καὶ ὀμφαλόεντι σιδήρῳ
<nonn. d. 22.310> δόχμιος ἀντικέλευθον ἀνακρούσας γένυν ἵππου
<nonn. d. 22.311> πεζὸς ἐὼν ἐτίναξεν ὑπέρτερον ἡνιοχῆα:
<nonn. d. 22.312> καὶ νύ εἰς χθόνα ῥῖψεν ἀμήτορος ἀστὀν ̓Αθήνης,
<nonn. d. 22.313> ἀλλά μιν ἔγχεϊ νύξε παρ' ὀμφαλὸν ἄκρον ̓Ερεχθεὺς
<nonn. d. 22.314> καὶ φονίῳ μέσον ἄνδρα πεπαρμένον ὀξέι χαλκῷ
<nonn. d. 22.315> εἰς πέδον ἠκόντιζεν: ὁ δὲ στροφάδεσσιν ἐρωαῖς
<nonn. d. 22.316> ἠερόθεν προκάρηνος ἐπωλίσθησε κονίῃ
<nonn. d. 22.317> κρᾶτα κυβιστητῆρα φέρων βητάρμονι παλμῷ.
<nonn. d. 22.318> τὸν δὲ λιπὼν σπαίροντα, μετατρέψας δρόμον ἵππου,
<nonn. d. 22.319> ἄλλοις δυσμενέεσσιν ἐπέχραεν ἀστὸς ̓Αθήνης.
<nonn. d. 22.320> κυκλώσας ἑὰ τόξα, καὶ ἁπλώσας ἐπὶ νευρὴν
<nonn. d. 22.321> ὄρθιον ἀκροτάτου τετανυσμένον ἄχρι σιδήρου
<nonn. d. 22.322> εἰς σκοπὸν εἷλκε βέλεμνον: ἀριστοτόκῳ δ' ἐπὶ νύμφῃ
<nonn. d. 22.323> νίκης ἐλπίδα πᾶσαν ἐπέτρεπε Καλλιοπείῃ.
<nonn. d. 22.324> ἐννέα μὲν προέηκε τανυγλώχινας ὀιστούς,
<nonn. d. 22.325> ἐννέα δ' ἄνδρας ἔπεφνεν: ἔην δέ τις ἶσος ἀριθμὸς
<nonn. d. 22.326> πεμπομένοις βελέεσσι καὶ ὀλλυμένοισι μαχηταῖς:
<nonn. d. 22.327> ὧν ὁ μὲν ἄκρα μέτωπα διέσχισεν ἰὸς ἀλήτης,
<nonn. d. 22.328> ὃς δὲ δασυστέρνοιο κατέγραψεν ἄντυγα μαζοῦ,
<nonn. d. 22.329> ἄλλος ὑπὲρ λαγόνων, ἕτερος δ' ἐπὶ νηδύι πίπτων
<nonn. d. 22.330> μεσσατίῃ πεφόρητο χαρασσομένου κενεῶνος,
<nonn. d. 22.331> ὃς δὲ διὰ πλευροῖο διέδραμεν, ὅς δὲ φυγόντος
<nonn. d. 22.332> ὀρθὸς ἀελλήεντι ποδῶν ἐνεπήγνυτο ταρσῷ
<nonn. d. 22.333> καὶ χθονίῳ σφήκωσεν ὁμοζεύκτῳ πόδα δεσμῷ.
<nonn. d. 22.334> ἠνεμόεν δὲ βέλεμνον ἀνείρυσεν: ἐκ δὲ φαρέτρης
<nonn. d. 22.335> ἄλλου πεμπομένοιο κατέδραμεν ἄλλος ἐπ' ἄλλῳ
<nonn. d. 22.336> ἠερίῃ στροφάλιγγι κατάσσυτος ὄμβρος ὀιστῶν.
<nonn. d. 22.337> ὡς δ' ὅτε χαλκείῳ τις ἐπ' ἄκμονι χαλκὸν ἐλαύνων
<nonn. d. 22.338> ἀκαμάτῳ ῥαιστῆρι πυρίβρομον ἦχον ἰάλλει,
<nonn. d. 22.339> τύπτων γείτονα μύδρον, ἀποθρῴσκουσι δὲ πολλοὶ
<nonn. d. 22.340> ἁλλόμενοι σπινθῆρες ἀρασσομένοιο σιδήρου,
<nonn. d. 22.341> ἠέρα θερμαίνοντες, ἀμοιβαίῃσι δὲ ῥιπαῖς
<nonn. d. 22.342> ὅς μὲν ἔην προκέλευθος, ὁ δὲ σχεδόν, ἅλλος ὀρούσας
<nonn. d. 22.343> ἄλλον ἔτι θρῴσκοντα κιχάνεται αἴθοπι παλμῷ:
<nonn. d. 22.344> ὣς ὅ γε τοξεύων στρατιὴν ἀντώπιον ̓Ινδῶν
<nonn. d. 22.345> μαρναμένων ἐκέδασσεν ἀλωφήτων ἀπὸ τόξων,
<nonn. d. 22.346> κτείνων ἄλλοθεν ἄλλον ἐπασσυτέροισι βελέμνοις.
<nonn. d. 22.347> μεσσατίης δὲ φάλαγγος ἀλευαμένης νέφος ἰῶν
<nonn. d. 22.348> χῶρος ἐγυμνώθη, κεραῆς ἴνδαλμα Σελήνης,
<nonn. d. 22.349> ἀμφιφαής ὅτε βαιὸν ἀποστίλβουσα κεραίης
<nonn. d. 22.350> ἄκρα διαπλήσασα δύω νεοφεγγέος αἴγλης
<nonn. d. 22.351> κεκλιμέναις ἀκτῖσι μέσον κύκλοιο χαράσσει,
<nonn. d. 22.352> δίζυγι κεκριμένῳ μαλακῷ πυρί: μεσσατίης δὲ
<nonn. d. 22.353> γυμνὰ χαρασσομένης ἔτι φαίνετο κύκλα Σελήνης.
<nonn. d. 22.354> οὐδὲ μάχης ἀπέληγε συναιχμάζων Διονύσῳ
<nonn. d. 22.355> Αἰακὸς ἀπτοίητος, ἐβακχεύθη δὲ κυδοιμῷ
<nonn. d. 22.356> κτείνων ἔνθα καὶ ἔνθα: καὶ ἐκ πεδίοιο διώκων
<nonn. d. 22.357> εἰς προχοὰς ποταμοῖο μετήγαγε λαὸν ἀλήτην.
<nonn. d. 22.358> συμφερτοὶ δ' ἕνα μοῦνον ἐκυκλώσαντο μαχηταὶ
<nonn. d. 22.359> τυπτόμενον ξιφέεσσι καὶ οὐκ ἀλέγοντα μαχαίρης,
<nonn. d. 22.360> οὐ βέλεος πτερόεντος: ἐπασσυτέρῃσι δὲ ῥιπαῖς
<nonn. d. 22.361> κυανέης ἤμησε σιδήρεα λήια χάρμης
<nonn. d. 22.362> κραιπνὸς ἀνὴρ καὶ πᾶσιν ἐμάρνατο, τοὺς μὲν ἐπ' ὄχθαις,
<nonn. d. 22.363> τοὺς δὲ κάτω ποταμοῖο μαχήμονι χειρὶ δαΐζων:
<nonn. d. 22.364> καὶ νεκύων ἔπλησεν ὅλον ῥόον: ὀλλυμένων δὲ
<nonn. d. 22.365> αἵματι μορμύρων ἐρυθαίνετο λευκὸς ̔Υδάσπης.
<nonn. d. 22.366> καί τις ἀνήρ προμάχοιο φυγὼν ἀνεμώδεα ῥιπὴν
<nonn. d. 22.367> κύμβαχος αὐτοκύλιστος ἐπωλίσθησε ῥεέθρῳ,
<nonn. d. 22.368> καὶ πολὺς ἀρτιδάικτος ἀκοντιστῆρι σιδήρῳ
<nonn. d. 22.369> σύρετο κυματόεντι νέκυς πεφορημένος ὁλκῷ
<nonn. d. 22.370> οἰδαλέοις μελέεσσιν: ὑποβρυχίοιο δὲ λύθρου
<nonn. d. 22.371> νηιάδες λούσαντο δαφοινήεντι ῥεέθρῳ,
<nonn. d. 22.372> καὶ φονίαις λιβάδεσσιν ἐφοινίχθη μέλαν ὕδωρ.
<nonn. d. 22.373> πολλοὶ δ' ἐν προχοῇσιν ἀπορρίψαντες ἀκωκὴν
<nonn. d. 22.374> ἱκεσίην ἀνέφαινον ἀτευχέες, ὅς μὲν ἐπ' ὄχθαις,
<nonn. d. 22.375> ὃς δὲ παρὰ ψαμάθοις τετανυσμένος, ὅς δ' ἐπὶ γαίῃ
<nonn. d. 22.376> ὄρθιος ὀκλάζων, κυρτούμενον αὐχένα κάμπτων:
<nonn. d. 22.377> ἀλλὰ λιτὰς ἀπέειπεν ἄνω νεύοντι προσώπῳ
<nonn. d. 22.378> Αἰακὸς ἀντιβίοισιν ἀκαμπέα μῆνιν ἀέξων:
<nonn. d. 22.379> αἰχμητὴν δ' ἀσίδηρον ἔτι ψαύοντα λιτάων
<nonn. d. 22.380> οὐχ ἕνα μοῦνον ἔπεφνε Λυκάονα, δυσμενέας δὲ
<nonn. d. 22.381> χερσὶν ἀθωρήκτοισι κυλινδομένους ἐπὶ γαίῃ
<nonn. d. 22.382> νηρίθμους κεράιζε, ῥόον ποταμοῖο μιαίνων:
<nonn. d. 22.383> καὶ πολὺν ̓Αστεροπαῖον ἐδέξατο νεκρὸν ̔Υδάσπης.
<nonn. d. 22.384> Οὐδ' ἀθεεὶ πολέμιζε καὶ Αἰακός: ἀντιβίους γάρ,
<nonn. d. 22.385> ὡς γενέτης Πηλῆος, ἔσω ποταμοῖο δαΐζων
<nonn. d. 22.386> ἰκμαλέον μόθον εἶχε καὶ ὑδατόεσσαν ̓Ενυώ,
<nonn. d. 22.387> οἷα προθεσπίζων ποταμοῦ περὶ χεῦμα Καμάνδρου
<nonn. d. 22.388> φύλοπιν ἡμιτέλεστον ἐπεσσομένην ̓Αχιλῆι:
<nonn. d. 22.389> καὶ μόθον υἱωνοῖο μόθος μαντεύσατο πάππου.
<nonn. d. 22.390> καί τις ἐνὶ προχοῇσιν ἀσάμβαλος ἴαχε Νύμφη
<nonn. d. 22.391> νηιὰς ἀκρήδεμνος ὑπερκύψασα ῥοάων:
<nonn. d. 22.392> “Νηιάδων ὁμόφυλε, Διιπετὲς αἷμα κομίζων,
<nonn. d. 22.393> ἁγνὸν ὕδωρ ἐλέαιρε Διιπετέος ποταμοῖο.
<nonn. d. 22.394> ἄρκιον ̓Ινδὸν ὄλεσσε τεὸν δόρυ: παύεο Νύμφαις
<nonn. d. 22.395> δάκρυα Νηιάδεσσιν ἀδακρύτοισιν ἐγείρων:
<nonn. d. 22.396> νηιὰς ὑδατόεσσα καὶ ὑμετέρη πέλε μήτηρ:
<nonn. d. 22.397> κούρην γὰρ ποταμοῖο τεὴν Αἴγιναν ἀκούω.
<nonn. d. 22.398> μνώεο, τίς σε λόχευσε, καὶ οὐκέτι χεῦμα μιαίνεις.
<nonn. d. 22.399> ἵξομαι εἰς ῥόον ἄλλον ἀκήρατον, εἰς ἄλα βαίνω.
<nonn. d. 22.400> καί με θαλασσαίη δέχεται Θέτις: ἀλλὰ μελέσθω
<nonn. d. 22.401> αἱματόεις ῥόος οὗτος ̓Ερινύι καὶ Διονύσῳ.”
<nonn. d. 23.1> ὣς φαμένη πατρῷον ἐδύσατο φοίνιον ὕδωρ
<nonn. d. 23.2> νηιὰς ὑδατόεσσα διάβροχος αἵματι Νύμφη.
<nonn. d. 23.3> αὐτὰρ ὁ βάρβαρα φῦλα παρ' ᾐόνας ἄορι τύπτων
<nonn. d. 23.4> εἰς προχοὰς ἔτρεψε: διωκόμενοι δὲ σιδήρῳ
<nonn. d. 23.5> δυσμενέες κτείνοντο φόβῳ στείνοντες ̔Υδάσπην.
<nonn. d. 23.6> καὶ πολὺς ἐν ῥοθίοισι πόδας καὶ χεῖρας ἑλίσσων
<nonn. d. 23.7> νηχομένους μιμεῖτο, καὶ ἤθελε πότμον ἀλύξαι
<nonn. d. 23.8> χερσὶν ἀπειρήτοις ποταμήια χεύματα τέμνων:
<nonn. d. 23.9> ἀλλὰ ῥόῳ κεκάλυπτο: καὶ ὕδασιν ἄλλος ἐπ' ἄλλῳ
<nonn. d. 23.10> ἔγκυος οἰδαίνων διερῷ τυμβεύετο πότμῳ.
<nonn. d. 23.11> Οὐδ' ἐπὶ δὴν παρὰ θῖνα φερεσσακέος ποταμοῖο
<nonn. d. 23.12> πληθύι τοσσατίῃ φονίων κυκλούμενος ̓Ινδῶν
<nonn. d. 23.13> Αἰακὸς εἰσέτι μίμνεν, ἐπεὶ μογέοντι παρέστη
<nonn. d. 23.14> ̓Ινδοφόνος Διόνυσος ἀκαχμένα θύρσα τινάσσων.
<nonn. d. 23.15> ἔνθα πολὺν στρατὸν ἄλλον ἀφειδέι δούρατι νύσσων
<nonn. d. 23.16> Αἰακὸς ἐπρήνιξεν: ἐμαίνετο δ' οἷά περ ̓́Αρης,
<nonn. d. 23.17> σύνδρομος εὐθώρηκι κασιγνήτῳ Διονύσῳ.
<nonn. d. 23.18> καὶ διερῇ Διόνυσος ὁμίλεε σύζυγι χάρμῃ
<nonn. d. 23.19> ὑγρὸν ἐπ' ἀντιβίοισι φέρων μόρον. εἰ δέ τις ἀνὴρ
<nonn. d. 23.20> νήχετο δαιδαλέης ὑπὲρ ἀσπίδος οἴδματα τέμνων,
<nonn. d. 23.21> νηχομένων κεράιξε μετάφρενον: εἰ δέ τις ̓Ινδῶν
<nonn. d. 23.22> ἡμιφανὴς πολέμιζεν ἐπ' ἰλύι ταρσὸν ἐρείσας,
<nonn. d. 23.23> θύρσῳ στῆθος ἔτυψεν ἣ αὐχένα, κύματα τέμνων,
<nonn. d. 23.24> δυομένων: βυθίων γὰρ ἐπίστατο κόλπον ἐναύλων,
<nonn. d. 23.25> ἐξ ὅτε μιν φεύγοντα μόθον δασπλῆτα Λυκούργου
<nonn. d. 23.26> δώματι κυμαίνοντι γέρων ὑπεδέξατο Νηρεύς.
<nonn. d. 23.27> πολλοὶ δ' ἔνθα καὶ ἔνθα περικλείοντο ῥεέθρῳ,
<nonn. d. 23.28> υἷα Διὸς τρομέοντες ὀρίδρομον, ὧν ὁ μὲν αὐτῶν
<nonn. d. 23.29> ὄρθιος ἰλυόεντι πόδας σφηκώσατο πηλῷ,
<nonn. d. 23.30> αὐτοπαγὴς δ' ἀτίνακτος ἀπ' ἰξύος ἄχρι καρήνου
<nonn. d. 23.31> ἡμιφανὴς ἀνέτελλε καλυπτομένην πτύχα μηροῦ:
<nonn. d. 23.32> καὶ Βρομίῳ πολέμιζεν ἐν ὕδασι μᾶλλον ἀρούρης
<nonn. d. 23.33> ἀμφοτέραις παλάμαις διδυμάονα δούρατα πάλλων:
<nonn. d. 23.34> καὶ τὸ μὲν αἰχμάζεσκεν ἐς ᾐόνας ὑψόσε πέμπων,
<nonn. d. 23.35> Αἰακὸν ἀντικέλευθον ἔχων σκοπόν, ἄλλο δὲ σείσας
<nonn. d. 23.36> ἔγχος ἀνουτήτοιο κατηκόντιζε Λυαίου.
<nonn. d. 23.37> καί τις ἐνεστήρικτο μέσον κενεῶνα καλύπτων,
<nonn. d. 23.38> ὃς δὲ φυγεῖν οὐχ εὗρε, τετυμμένος ὀξέι θύρσῳ,
<nonn. d. 23.39> ἴχνια πηλώεντι φέρων πεπεδημένα δεσμῷ,
<nonn. d. 23.40> ταρσὸν ἔχων ψαμάθοισι κατάσχετον: ἵστατο δ' ἄλλος
<nonn. d. 23.41> κνήμης βαλλομένης: ὁ δὲ γούνατος ἄκρα διαίνων
<nonn. d. 23.42> ὑγρὴν αἱμαλέοιο δι' ὕδατος εἶχεν ̓Ενυώ:
<nonn. d. 23.43> ἄλλος ἐνερρίζωτο δεδυκότος ἄχρι γενείου,
<nonn. d. 23.44> καὶ πόδας ᾐώρησε λελουμένον ὦμον ἀείρων,
<nonn. d. 23.45> φεύγων φρικτὰ ῥέεθρα καταΐσσοντα προσώπου:
<nonn. d. 23.46> ἄλλος ἐνὶ προχοῇσιν ὅλον δέμας ἐκ ποδὸς ἄκρου
<nonn. d. 23.47> ἄχρι μέσου στέρνοιο κατάρρυτος, ὃς δὲ διαίνων
<nonn. d. 23.48> ὤμους διχθαδίους, ὁ δὲ βόστρυχον ἄκρον ἐρεύσας
<nonn. d. 23.49> δέχνυτο κυματόεσσαν ἐπαΐσσουσαν ἀπειλήν.
<nonn. d. 23.50> εἰς βυθὸν ἄλλος ἔδυνε διάβροχα χείλεα σείων
<nonn. d. 23.51> ἀνδροφόνον παρὰ χεῦμα σεσηρότος ἀνθερεῶνος.
<nonn. d. 23.52> καί τις ἑοὺς ἑτάρους δεδοκημένος ̓Ινδὸς ἀγήνωρ
<nonn. d. 23.53> τοὺς μὲν κτεινομένους δολιχῷ δορί, τοὺς δὲ μαχαίρῃ,
<nonn. d. 23.54> ἄλλον ὀιστευθέντα χαραδρήεντι βελέμνῳ,
<nonn. d. 23.55> τὸν δὲ πολυπλέκτῳ δεδαϊγμένον ὀξέι θύρσῳ,
<nonn. d. 23.56> Θουρέι νεκρὸν ὅμιλον ἐδείκνυεν, ἀχνύμενος δὲ
<nonn. d. 23.57> τίλλε κόμην, φλογερῷ δὲ χόλου βακχεύετο πυρσῷ,
<nonn. d. 23.58> σφίγγων καρχαρόδοντι μεμυκότα χείλεα δεσμῷ:
<nonn. d. 23.59> καὶ ταχὺς αὐτοφόνον μιμούμενος ̓Ινδὸν ̓Ορόντην,
<nonn. d. 23.60> βάρβαρον αἷμα φέρων καὶ βάρβαρον ἦθος ἀέξων,
<nonn. d. 23.61> ἆορ ἑὸν γύμνωσεν, ἀπορρίψας δὲ χιτῶνα,
<nonn. d. 23.62> ̓́Αρεος ἀρραγὲς ἕρκος, ἀλεξητῆρα βελέμνων,
<nonn. d. 23.63> καὶ ξίφος ἀπτοίητος ἑῷ κενεῶνι πελάσσας
<nonn. d. 23.64> ὑστατίην ταχύποτμος ἀγήνορα ῥήξατο φωνήν:
<nonn. d. 23.65> “γαστήρ, δέχνυσο τοῦτο φίλον ξίφος: αἰδέομαι γάρ,
<nonn. d. 23.66> μή τις ἐμὲ κτείνειεν ἀνάρσιος ἀπτόλεμος χείρ.
<nonn. d. 23.67> αὐτὸς ἐμῷ κενεῶνι θελήμονα χαλκὸν ἐλάσσω,
<nonn. d. 23.68> μή με πατήρ μέμψαιτο δεδουπότα θήλεϊ θύρσῳ,
<nonn. d. 23.69> μὴ Σάτυρον, μὴ Βάκχον ἐμὸν καλέσειε φονῆα.”
<nonn. d. 23.70> ἔννεπε κυανέης κατὰ γαστέρος ἆορ ἐρείσας
<nonn. d. 23.71> τολμηραῖς παλάμῃσιν, ἅτε ξένον ἄνδρα δαΐζων,
<nonn. d. 23.72> καὶ θάνεν αὐτοδάικτος ἐν ἀντιβίοισι Μενοικεύς,
<nonn. d. 23.73> αἰδόμενος μετὰ δῆριν ἰδεῖν ἔτι Δηριαδῆα:
<nonn. d. 23.74> ὄμμασι δ' ἀκλαύτοισι θελήμονι κάτθανε πότμῳ,
<nonn. d. 23.75> καὶ μανίης ἀπάνευθεν ἐφαίνετο χάλκεος Αἴας.
<nonn. d. 23.76> καὶ φόνος ἄσπετος ἦεν: ἀναινομένῳ δὲ ῥεέθρῳ
<nonn. d. 23.77> κτεινομένους ἐκάλυψε καὶ ἔπλετο τύμβος ̔Υδάσπης.
<nonn. d. 23.78> καί τις ἔσω ποταμοῖο πανυστατίην χέε φωνήν:
<nonn. d. 23.79> “καὶ σύ, πάτερ, προχοῇσι πόθεν σέο τέκνα καλύπτεις;
<nonn. d. 23.80> πολλάκι Βάκτρον ̓́Αρηα μετήιον, ἀλλὰ ῥεέθροις
<nonn. d. 23.81> οὔ ποτε Μῆδον ὅμιλον ἀπέκτανε Μῆδος ̓Αράξης:
<nonn. d. 23.82> Περσικὸς Εὐφρήτης οὐκ ἔκρυφε γείτονα Πέρσην:
<nonn. d. 23.83> πολλάκι μοι παρὰ Ταῦρον ἔην μόθος, ἀλλ' ἐνὶ χάρμῃ
<nonn. d. 23.84> οὐ Κίλικάς ποτε Κύδνος ἑῷ τυμβεύσατο κόλπῳ
<nonn. d. 23.85> οὐ Τάναϊς χιονῶδες ἄγων πετρούμενον ὕδωρ
<nonn. d. 23.86> γείτονι Σαυρομάτῃ θωρήσσεται, ἀλλὰ κορύσσων
<nonn. d. 23.87> Κόλχοις ἀντιβίοισι χαραδρήεσσαν ̓Ενυὼ
<nonn. d. 23.88> πολλάκι παχνήεντι κατεπρήνιξε βελέμνῳ.
<nonn. d. 23.89> ̓Ηριδανὸς πέλε σεῖο μακάρτερος, ὅττι ῥεέθροις
<nonn. d. 23.90> ἀλλοδαπὸν Φαέθοντα καὶ οὐκ ἔκρυψε πολίτην,
<nonn. d. 23.91> οὐ Γαλάτην ἐκάλυψε καὶ οὐ τάφος ἔπλετο Κελτῷ,
<nonn. d. 23.92> ἀλλὰ φίλοις ναέτῃσι ῥυηφενέων ἀπὸ δένδρων
<nonn. d. 23.93> ̔Ηλιάδων ἤλεκτρα φεραυγέα δῶρα κυλίνδει:
<nonn. d. 23.94> ̔Ρῆνος ̓́Ιβηρ βρεφέεσσι κορύσσεται, ἀλλὰ δικάζων,
<nonn. d. 23.95> καὶ κρυφίην ὠδῖνα διασχίζων τοκετοῖο
<nonn. d. 23.96> κτείνει ξεῖνα γένεθλα: σὺ δὲ φθιμένων ναετήρων
<nonn. d. 23.97> κρύπτεις γνήσια τέκνα καὶ οὐ νόθον αἷμα καλύπτεις.
<nonn. d. 23.98> πῶς δύνασαι ποταμοῖσι μιγήμεναι ἠὲ καὶ αὐτῷ
<nonn. d. 23.99> ὠκεανῷ γενέτῃ καὶ Τηθύι, σεῖο τεκούσῃ,
<nonn. d. 23.100> αἱμαλέαις λιβάδεσσι φόνου πλημμυρίδα σύρων;
<nonn. d. 23.101> ἅζεο, μὴ νεκύεσσι Ποσειδάωνα μιήνῃς.
<nonn. d. 23.102> σεῖο ῥόος Βρομίοιο κακώτερος, ὅττί με θύρσοις
<nonn. d. 23.103> οὐ κλονέει Διόνυσος, ὅσον κλονέεις με ῥεέθροις.”
<nonn. d. 23.104> ὣς εἰπὼν βαρύποτμος ἐδέχνυτο λοίσθιον ὕδωρ.
<nonn. d. 23.105> καὶ πλόος ἦν εὔοπλος: ἐκουφίζοντο δὲ λαοὶ
<nonn. d. 23.106> οἰδαλέοις μελέεσσιν: ἀποφθιμένου δὲ φορῆος
<nonn. d. 23.107> ἡμιφανὴς πλωτῆρι λόφῳ πορθμεύετο πήληξ
<nonn. d. 23.108> δυομένη κατὰ βαιόν: ἐφαλλόμεναι δὲ ῥεέθροις
<nonn. d. 23.109> ἐκταδὸν ἐν ῥοθίοισιν ἅτε πρυμνήσια νηῶν
<nonn. d. 23.110> νηχομένους τελαμῶνας ἐναυτίλλοντο βοεῖαι,
<nonn. d. 23.111> στοιχάδες ἔνθα καὶ ἔνθα: βαρυνόμενον δὲ σιδήρῳ
<nonn. d. 23.112> εἰς βυθὸν ὑγροχίτωνα κατέσπασεν ἀνέρα θώρηξ.
<nonn. d. 23.113> οὐδὲ μόθου Διόνυσος ἑοὺς ἀνέκοψε μαχητάς,
<nonn. d. 23.114> εἰ μὴ πάντας ἔπεφνεν ἑῷ ταμεσίχροϊ θύρσῳ,
<nonn. d. 23.115> καλλείψας ἕνα μοῦνον ὅλων κήρυκα θανόντων:
<nonn. d. 23.116> Θουρέα μοῦνον ἔλειπε θεουδέα μάρτυρα νίκης.
<nonn. d. 23.117> ̔́Ηρη δ' ὡς ἐνόησε δαϊκταμένων φόνον ̓Ινδῶν,
<nonn. d. 23.118> οὐρανόθεν πεπότητο, δι' ὑψιπόρου δὲ κελεύθου
<nonn. d. 23.119> ἄστατος ἠνεμόεντι κατέγραφεν ἠέρα ταρσῷ.
<nonn. d. 23.120> ̓Αντολίῃ δ' ἐπέβαινε, καὶ ἤλασεν ̓Ινδὸν ̔Υδάσπην
<nonn. d. 23.121> φύλοπιν αἱματόεσσαν ἀναστῆσαι Διονύσῳ.
<nonn. d. 23.122> ἀλλ' ὅτε βαρβαρόφωνος ̔Εώιος ὤκλασεν ̓́Αρης,
<nonn. d. 23.123> δὴ τότε ναυτιλίης ἑτερότροπα μάγγανα τεύχων
<nonn. d. 23.124> χεύμασιν ἀκλύστοισι χορὸς πορθμεύετο Βάκχων.
<nonn. d. 23.125> καὶ θεὸς ἡγεμόνευε, δι' οἴδματος ἡνιοχεύων
<nonn. d. 23.126> ἅρμασι χερσαίοισι νόθον πλόον, ὑγροπόρων δὲ
<nonn. d. 23.127> πορδαλίων ἀδίαντος ὄνυξ ἐχάραξεν ̔Υδάσπην:
<nonn. d. 23.128> καὶ στρατιαὶ πλόον εἶχον ἀκυμάντου ποταμοῖο,
<nonn. d. 23.129> ὧν ὁ μὲν ̓Ινδῴην σχεδίην πολύδεσμον ἐρέσσων,
<nonn. d. 23.130> ὃς δέ, κυβερνήσας διερὴν ἀκάτοιο πορείην,
<nonn. d. 23.131> ἐνδάπιον σκάφος εἶχε λινορραφέων ἁλιήων
<nonn. d. 23.132> ἁρπάξας: ἕτερος δὲ νόθῳ ναυτίλλετο θεσμῷ,
<nonn. d. 23.134> ἅμματι τεχνήεντι περίπλοκα δούρατα δήσας,
<nonn. d. 23.133> καὶ ξύλον αὐτόπρεμνον ὁμοίιον ὁλκάδι τεύχων,
<nonn. d. 23.135> ἔκτοθι πηδαλίου, δίχα λαίφεος, ἐκτὸς ἐρετμῶν,
<nonn. d. 23.136> οὐ Βορέην καλέων νηοσσόον—ἰθυτενὲς γὰρ
<nonn. d. 23.137> εἰς βυθίους κενεῶνας ὑποβρύχιον δόρυ πέμπων
<nonn. d. 23.138> ̓́Αρεος ὑγροπόροιο δορυσσόος ἔπλεε ναύτης—,
<nonn. d. 23.139> καὶ πλωτῆς ἀδίαντος ἐπ' ἀσπίδος οἴδματα τέμνων,
<nonn. d. 23.140> πεῖσμα φέρων τελαμῶνα, σακέσπαλον εἶχε πορείην,
<nonn. d. 23.141> ξείνην ναυτιλίην ψευδήμονι νηὶ χαράσσων.
<nonn. d. 23.142> καὶ στρατὸς ἱππήων ῥόον ἔστιχε, καὶ πλόος ἵππων
<nonn. d. 23.143> ποσσὶν ἔην ῥαχίῃσιν ἀειρομένων ἐλατήρων:
<nonn. d. 23.144> καὶ τότε νηχομένου διερὸν δρόμον εὔποδος ἵππου
<nonn. d. 23.145> ἰξύι κουφίζοντος ὑπέρτερον ἡνιοχῆα
<nonn. d. 23.146> ὑψιφανὴς ἀνέτελλε δι' ὕδατος ἄβροχος αὐχήν.
<nonn. d. 23.147> καὶ στρατὸς ἐγρεμόθων πρυλέων ἀκάτοιο χατίζων,
<nonn. d. 23.148> ἀσκοῖς οἰδαλέοισι χέων ποιητὸν ἀήτην,
<nonn. d. 23.149> δέρματι φυσαλέῳ διεμέτρεεν ̓Ινδὸν ̔Υδάσπην,
<nonn. d. 23.150> ἐνδομύχων δ' ἀνέμων ἐγκύμονες ἔπλεον ἀσκοί.
<nonn. d. 23.151> αἰγείοις δὲ πόδεσσι διέτρεχε Παρράσιος Πὰν
<nonn. d. 23.152> ἄκρα γαληναίοιο διαστείχων ποταμοῖο:
<nonn. d. 23.153> καὶ Λύκος ἡνιόχευε θαλασσαίων δρόμον ἵππων
<nonn. d. 23.154> πατρῴην ἀδίαντον ἄγων τέθριππον ἀπήνην:
<nonn. d. 23.155> καὶ γνωτῷ περόωντι συνέστιχε Δαμναμενῆι
<nonn. d. 23.156> Σκέλμις ἀκυμάντοιο καθιππεύων ποταμοῖο.
<nonn. d. 23.157> ἄλλος ὑπὲρ νώτοιο θορὼν ὁμόφοιτον ἀέλλαις
<nonn. d. 23.158> εἰς πλόον ἡνιόχευε καλαύροπι ταῦρον ὁδίτην,
<nonn. d. 23.159> καὶ βοέοις ὀνύχεσσι κατέγραφεν ἄψοφον ὕδωρ:
<nonn. d. 23.160> Σειληνοὶ δὲ γέροντες ἐναυτίλλοντο θαλάσσῃ
<nonn. d. 23.161> καὶ ποσὶ καὶ παλάμῃσιν ἐρετμώσαντες ̔Υδάσπην...
<nonn. d. 23.162> καὶ προχέων κρουνηδὸν ἀλεξήτειραν ἰωὴν
<nonn. d. 23.163> γνωτῷ κυματόεντι γέρων ἰάχησεν ̔Υδάσπης,
<nonn. d. 23.164> μῦθον ἀπειλητῆρα χέων πολυπίδακι λαιμῷ:
<nonn. d. 23.165> “γνωτὲ πέπον, τέο μέχρι τεὸς ῥόος ἄψοφος ἕρπει;
<nonn. d. 23.166> οἴδματα σεῖο κόρυσσον ἐπιβρίθων Διονύσῳ,
<nonn. d. 23.167> ὄφρα κατακρύψωμεν ἐν ὕδασι πεζὸν ὁδίτην.
<nonn. d. 23.168> σοὶ καὶ ἐμοὶ πέλεν αἶσχος, ὅτε Βρομίοιο μαχηταὶ
<nonn. d. 23.169> ἀβρέκτοις ἐμὸν οἶδμα διασχίζουσι πεδίλοις:
<nonn. d. 23.170> Αἰόλε, καὶ σὺ τέλεσσον ἐμοὶ χάριν, ἀντιβίοις δὲ
<nonn. d. 23.171> σοὺς προμάχους θώρηξον ἀελλήεντας ἀήτας
<nonn. d. 23.172> μαρναμένους Σατύροισιν, ὅτι στρατὸς ὑγρὸς ὁδίτης
<nonn. d. 23.173> ἅρμασι χερσαίοισι βατὸν ποίησεν ̔Υδάσπην,
<nonn. d. 23.174> καὶ δρόμον ὑγρὸν ἔχουσιν ἐν ὕδασιν ἡνιοχῆες:
<nonn. d. 23.175> σοὺς ἀνέμους θώρηξον ἐμῷ πορθμῆι Λυαίῳ:
<nonn. d. 23.176> χεύμασι δ' ἑλκέσθω Σατύρων στόλος, ἡνιόχων δὲ
<nonn. d. 23.177> συρομένων προχοῇσιν ἐμὸς ῥόος ἄρμα δεχέσθω,
<nonn. d. 23.178> οἴδματι λυσσήεντι καλυπτομένων ἐλατήρων.
<nonn. d. 23.179> οὐ μὲν ἐγὼ νήποινον ἀήθεα πορθμὸν ἐάσω:
<nonn. d. 23.180> σοὶ καὶ ἐμοὶ πέλεν αἶσχος, ὅταν Βρομίοιο μαχηταὶ
<nonn. d. 23.181> ἀτραπὸν ἡνιόχοισι καὶ ἀβρέκτοισιν ὁδίταις
<nonn. d. 23.182> ὑγροπόρους δὲ λέοντας ἀιστώσω Διονύσου.
<nonn. d. 23.183> εἰπέ, πόθεν βατὸς ἔσκεν ἐμὸς ῥόος, ὑγροβαφὴς δὲ
<nonn. d. 23.184> νηιὰς ἐν προχοῇσι πόθεν χρεμετισμὸν ἀκούει
<nonn. d. 23.185> καὶ ῥάχιν ἰχθυόεσσαν ὄνυξ ἵππειος ἀράσσει;
<nonn. d. 23.186> αἰδέομαι ποταμοῖσι μιγήμεναι, ὅττι γυναῖκες
<nonn. d. 23.187> ἡμέας ἀκλύστοισι διαστείβουσι πεδίλοις.
<nonn. d. 23.188> οὔ ποτε τολμήεντες ἐμὸν ῥόον ἔξεον ̓Ινδοὶ
<nonn. d. 23.189> ἅρμασιν ἠλιβάτοισι, καὶ οὐ πατρώιον ὕδωρ
<nonn. d. 23.190> Δηριάδης ἐχάραξεν ἑῶ περιμήκεϊ δίφρῳ,
<nonn. d. 23.191> ὑψιλόφων λοφίῃσιν ἐφεδρήσσων ἐλεφάντων.”
<nonn. d. 23.192> ὣς εἰπὼν ἐκόρυσσεν ἑὸν ῥόον: ἆλτο δὲ Βάκχῳ
<nonn. d. 23.193> αἰχμάζων ῥοθίοισιν: ἀελλήεσσα δὲ πολλὴ
<nonn. d. 23.194> μαρναμένων ὑδάτων διερὴ μυκήσατο σάλπιγξ:
<nonn. d. 23.195> καὶ ποταμὸς κελάρυζεν ἄγων ὑψούμενον ὕδωρ,
<nonn. d. 23.196> μαρνάμενος Σατύροισι: πολυφλοίσβῳ δὲ κυδοιμῷ
<nonn. d. 23.197> Βασσαρὶς ἁβροχίτων ἀπεσείσατο κύμβαλα χειρῶν
<nonn. d. 23.198> καὶ πόδας ἀμφελέλιζεν, ἐρεσσομένοιο δὲ ταρσοῦ
<nonn. d. 23.199> ξανθὰ πολυρραφέων ἀπεσείσατο δεσμὰ πεδίλων,
<nonn. d. 23.200> καὶ ῥόος ἠνεμόεις πεφορημένος ἄχρι καρήνου
<nonn. d. 23.201> Βάκχης νηχομένης ἑλικώδεας ἔκλυσε χαίτας:
<nonn. d. 23.202> ἄλλη βριθομένη διεροὺς ἀπεθήκατο πέπλους,
<nonn. d. 23.203> νεβρίδας οἰδαλέοισιν ἐπιτρέψασα ῥεέθροις,
<nonn. d. 23.204> καί οἱ ἐπὶ στέρνοισι κορυσσομένου ποταμοῖο
<nonn. d. 23.205> ὄγκος ἐρευθιόωντι μέλας ἐπεσύρετο μαζῷ:
<nonn. d. 23.206> καὶ Σάτυρος παλάμῃσιν ἐρετμώσας χυτόν ὕδωρ
<nonn. d. 23.207> ἰκμαλέην ἐλέλιζε δι' ὕδατος ὄρθιον οὐρήν:
<nonn. d. 23.208> γηραλέοις δὲ πόδεσσι μεθυσφαλὲς ἴχνος ἐρέσσων
<nonn. d. 23.209> ἄστατος ὑδατόεντι Μάρων πεφορημένος ὁλκῷ
<nonn. d. 23.210> κύμασιν ἀσκὸν ἔλειπε βεβυσμένον ἡδέος οἴνου:
<nonn. d. 23.211> πυκνὰ δὲ σειομένη διδυμόζυγι σύνδρομος αὐλῷ
<nonn. d. 23.212> Πανιὰς ἀκροτάτοιο δι' ὕδατος ἔπλεε σύριγξ,
<nonn. d. 23.213> κύμασιν αὐτοέλικτος: ἁμιλλητῆρι δὲ παλμῷ
<nonn. d. 23.214> Σειληνοῦ λασίοιο κατ' αὐχένος ἔρρεε χαίτη.
<nonn. d. 23.215> καὶ ποταμὸς κελάδησεν ἀφυσγετὸν οἴδματι σύρων,
<nonn. d. 23.216> ξανθὸν ὑπὲρ πεδίοιο χέων μετανάστιον ὕδωρ,
<nonn. d. 23.217> κικλήσκων Διόνυσον ἐς ὑδατόεσσαν ̓Ενυώ:
<nonn. d. 23.218> καὶ ῥόος ἐγρεκύδοιμος ἔχων ἀντίπνοον αὔρην
<nonn. d. 23.219> ἀγχινεφὴς ὑψοῦτο, διάβροχον ἠέρα φαίνων,
<nonn. d. 23.220> οἴδματι παφλάζοντι καταθρῴσκων Διονύσου.
<nonn. d. 23.221> οὐχ οὕτω Σιμόεντος ̓Αρειμανὲς ἔβρεμεν ὕδωρ,
<nonn. d. 23.222> οὐχ οὕτω ῥόος ἔσκεν ἐγερσιμόθοιο Καμάνδρου
<nonn. d. 23.223> χεύματι κυματόεντι κατακλύζων ̓Αχιλῆα,
<nonn. d. 23.224> ὡς τότε Βακχείην στρατιὴν ἐδίωξεν ̔Υδάσπης.
<nonn. d. 23.225> καὶ ποταμῷ Διόνυσος ἀνήρυγε θυιάδα φωνήν:
<nonn. d. 23.226> “τί κλονέεις Διὸς υἷα, Διιπετές; ἢν ἐθελήσω,
<nonn. d. 23.227> τερσαίνει σέο χεῦμα πατὴρ ἐμός, ὑέτιος Ζεύς.
<nonn. d. 23.228> ἐκ νεφέων βλάστησας ἐμοῦ Κρονίδαο τοκῆος,
<nonn. d. 23.229> καὶ νεφεληγερέταο Διὸς βλάστημα διώκεις;
<nonn. d. 23.230> πατρὸς ἐμοῦ πεφύλαξο βέλος λοχίοιο κεραυνοῦ,
<nonn. d. 23.231> μὴ στεροπὴν Βρομίοιο γενέθλιον εἰς σὲ κορύσσῃ:
<nonn. d. 23.232> ἅζεο, μὴ βαρύγουνος, ὅπως ̓Ασωπός, ἀκούσῃς:
<nonn. d. 23.233> σὴν προχοὴν πρήυνον, ἕως ἔτι μῆνιν ἐρύκω.
<nonn. d. 23.234> ὑδατόεις πυρόεντι κορύσσεαι: οὐ δύνασαι δὲ
<nonn. d. 23.235> τλήμεναι αἰθαλόεντος ἔνα σπινθῆρα κεραυνοῦ.
<nonn. d. 23.236> εἰ δὲ μέγα φρονέεις χάριν ̓Αστερίης σέο νύμφης,
<nonn. d. 23.237> ἣ λάχεν αἰθερίης ̔Υπερίονος αἷμα γενέθλης,
<nonn. d. 23.238> ἠελίου θρασὺν υἷα, πυρώδεος ἡνιοχῆος,
<nonn. d. 23.239> οὐρανὸν ἱππεύοντα πατὴρ ἐμὸς ἔφλεγε πυρσῷ,
<nonn. d. 23.240> καὶ νέκυν ἔστενε παῖδα πυρὸς ταμίης ̔Υπερίων,
<nonn. d. 23.241> οὐδὲ χάριν Φαέθοντος ἐμῷ πολέμιζε τοκῆι,
<nonn. d. 23.242> οὐ πυρὶ πῦρ ἀνάειρε, καὶ εἰ πυρὸς ἡγεμονεύει.
<nonn. d. 23.243> εἰ χάριν ὑμετέρου μεγαλίζεαι ̓Ωκεανοῖο,
<nonn. d. 23.244> ̓Ηριδανὸν σκοπίαζε Διὸς πληγέντα βελέμνῳ,
<nonn. d. 23.245> ὑμέτερον πυρίκαυτον ἀδελφεόν: αἰνοπαθὴς δὲ
<nonn. d. 23.246> σὸς διερὸς προπάτωρ, μιτρούμενος ἄντυγι κόσμου,
<nonn. d. 23.247> χεύμασι τοσσατίοισι χέων γαιήοχον ὕδωρ,
<nonn. d. 23.248> υἱὸν ἴδε φλεχθέντα, καὶ οὐ πολέμιζεν ̓Ολύμπῳ,
<nonn. d. 23.249> οὐ προχοαῖς ἐρίδαινε πυριγλώχινι κεραυνῷ.
<nonn. d. 23.250> ἀλλὰ τεῶν ὑδάτων ἔτι φείδεο, μή σε νοήσω
<nonn. d. 23.251> ̓Ηριδανῷ φλεχθέντι κεκαυμένον ἶσον ̔Υδάσπην.”
<nonn. d. 23.252> ὣς φαμένῳ βαρύδουπος ἐχώσατο μᾶλλον ̔Υδάσπης
<nonn. d. 23.253> κύμασι λαβροτέροισι χέων ὑψίδρομον ὕδωρ.
<nonn. d. 23.254> καί νύ κεν ἔκρυφε πᾶσαν ἀβακχεύτων στίχα Βάκχων,
<nonn. d. 23.255> εἰ μὴ Βάκχος ἄμυνεν, ἀπ' ἀγχιπόροιο δὲ λόχμης
<nonn. d. 23.256> πυρσοτόκον νάρθηκα λαβὼν ἀντώπιον ̓Ηοῦς
<nonn. d. 23.257> ἠελίῳ θέρμηνεν: ἐριφλεγέος δὲ κορύμβου
<nonn. d. 23.258> αὐτογόνῳ σπινθῆρι λοχεύετο δουράτεον πῦρ:
<nonn. d. 23.259> καὶ προχοαῖς φλόγα ῥῖψεν: ἀπειλητῆρι δὲ δαλῷ
<nonn. d. 23.260> καιομένου ποταμοῖο ῥοαῖς ἐπεπάφλασαν ὄχθαι:
<nonn. d. 23.261> καὶ πολὺς ἠερόφοιτος ἑλίσσετο καπνὸς ἀλήτης
<nonn. d. 23.262> λωτοῦ καιομένοιο μαραινομένου τε κυπείρου:
<nonn. d. 23.263> καὶ θρύα πῦρ ἀμάθυνε: πολυστροφάλιγγι δὲ ῥιπῇ
<nonn. d. 23.264> καπνοῦ λιγνυόεντος ἕλιξ ἐμέθυσσεν ἀυτμὴ
<nonn. d. 23.265> ἠερίας ἁψῖδας, ὅλη δ' ἐμελαίνετο λόχμη
<nonn. d. 23.266> εὐόδμοις ἀνέμοισιν ἱμασσομένων δονακήων.
<nonn. d. 23.267> καὶ σέλας εἰς βυθὸν εἷρπεν: ἐνεκρύπτοντο δὲ πηλῷ
<nonn. d. 23.268> ἰχθύες αἰθαλόεντες: ὑποβρυχίοιο δὲ πυρσοῦ
<nonn. d. 23.269> νηχομένῳ σπινθῆρι διάβροχος ἔζεεν ἰλὺς
<nonn. d. 23.270> ὑγρὸν ἀναπτομένη: βυθίων δ' ἀπὸ καπνὸς ἐναύλων
<nonn. d. 23.271> ἔμπυρος ὑδατόεντι διέσσυτο σύνδρομος ἀτμῷ.
<nonn. d. 23.272> ̔Υδριάδων δὲ φάλαγγες ἀνάμπυκες ὠκέι ταρσῷ
<nonn. d. 23.273> γυμναὶ κυματόεντος ἀπεπλάζοντο μελάθρου:
<nonn. d. 23.274> καί τις ἀναινομένη φλογερὸν πατρώιον ὕδωρ
<nonn. d. 23.275> νηιὰς ἀκρήδεμνος ἀήθεα δύσατο Γάγγην:
<nonn. d. 23.276> ἄλλη δ' ̓Ινδὸν ἔναιεν ἐριβρεμέτην ̓Ακεσίνην
<nonn. d. 23.277> ἀζαλέοις μελέεσσιν: ἀλωομένην δὲ Χοάσπης
<nonn. d. 23.278> ἄλλην οὐρεσίφοιτον ἀνάμπυκα Νηίδα Νύμφην
<nonn. d. 23.279> παρθενικὴν ἐδέξατο, Περσίδι γείτων.
<nonn. d. 23.280> ̓Ωκεανὸς δ' ἰάχησεν ἀπειλείων Διονύσῳ,
<nonn. d. 23.281> ὑδατόεν μύκημα χέων πολυπίδακι λαιμῷ,
<nonn. d. 23.282> καὶ ῥόον ἀενάων στομάτων κρουνηδὸν ἰάλλων
<nonn. d. 23.283> ἠιόνας κόσμοιο κατέκλυσε χεύματι μύθων:
<nonn. d. 23.284> “ἥλικος ̓Ωκεανοῖο παρευνέτι, σύγχρονε κόσμου
<nonn. d. 23.285> παντρόφε συμμιγέων ὑδάτων, αὐτόσπορε Τηθύς,
<nonn. d. 23.286> ἀρχαίη φιλότεκνε, τί ῥέξομεν; αἰθαλόεις γὰρ
<nonn. d. 23.287> εἰς ἐμὲ καὶ σέο τέκνα κορύσσεται ὑέτιος Ζεύς:
<nonn. d. 23.288> ἅρπαγα γὰρ νόθον ὄρνιν ἔχει Κρονίωνα φονῆα
<nonn. d. 23.289> ̓Ασωπὸς γενετῆρα, καὶ υἱέα Βάκχον ̔Υδάσπης.
<nonn. d. 23.290> ἀλλὰ Διὸς στεροπῇσιν ἄγων ἀντίξοον ὕδωρ
<nonn. d. 23.291> ἠέλιον πυρόεντα ῥόῳ σβεστῆρι καλύψω,
<nonn. d. 23.292> κρύψω δ' αἰθέρος ἄστρα: καὶ ἀθρήσει με Κρονίων
<nonn. d. 23.293> χεύματι μορμύροντι κατακλύζοντα Σελήνην:
<nonn. d. 23.294> ̓Αρκτῴην δ' ὑπὸ πέζαν ἐμαῖς προχοῇσι λοέσσω
<nonn. d. 23.295> ἄξονος ἄκρα κάρηνα καὶ ἄβροχον ὁλκὸν ̔Αμάξης:
<nonn. d. 23.296> καὶ βυθίης ἀρχαῖον ἐμῆς πλωτῆρα θαλάσσης
<nonn. d. 23.297> αἰθέριον Δελφῖνα πάλιν πλωτῆρα τελέσσω,
<nonn. d. 23.298> κρυπτόμενον πελάγεσσι: καὶ ἀστερόφοιτον ἐρύσσω
<nonn. d. 23.299> νόστιμον οὐρανόθεν μετανάστιον εἰς χθόνα Κελτῶν
<nonn. d. 23.300> ̓Ηριδανὸν πυρόεντα, καὶ ὑδατόεντα τελέσσω,
<nonn. d. 23.301> αἰθέρα γυμνώσας διεροῦ πυρός: ὑψιπόρους δὲ
<nonn. d. 23.302> ἰχθύας ἀστερόεντας ἐμοὺς πάλιν εἰς ἅλα σύρω,
<nonn. d. 23.303> νηχομένους μετ' ̓́Ολυμπον ἐν ὕδασιν. ἔγρεο, Τηθύς,
<nonn. d. 23.304> ὕδασιν αἰθέρος ἄστρα καλύψομεν, ὄφρα νοήσω
<nonn. d. 23.305> ταῦρον, ἀκυμάντοιο πάλαι πλωτῆρα θαλάσσης,
<nonn. d. 23.306> κύμασι λαβροτέροις πεφορημένον ὑγρὸν ὁδίτην,
<nonn. d. 23.307> Εὐρώπης μετὰ λέκτρον: ὀρινέσθω δὲ καὶ αὐτή,
<nonn. d. 23.308> δερκομένη κερόεσσαν ἐμὴν ταυρώπιδα μορφήν,
<nonn. d. 23.309> ταυροφυὴς κερόεσσα βοῶν ἐλάτειρα Σελήνη:
<nonn. d. 23.310> ἵξομαι ὑψικέλευθος ἐς οὐρανόν, ὄφρα νοήσω
<nonn. d. 23.311> ἰκμαλέον Κηφῆα καὶ ὑγροχίτωνα Βοώτην,
<nonn. d. 23.312> ὡς πάρος ἐννοσίγαιος, ὅτε θρασὺς ἀμφὶ Κορίνθου
<nonn. d. 23.313> ὑγρὸς ̓́Αρης ἀλάλαζεν ἐς ἀστερόεσσαν ̓Ενυώ:
<nonn. d. 23.314> κρύψω δ' ἔμπυρον Αἶγα, Διὸς τροφόν, ὑγροπόρῳ δὲ
<nonn. d. 23.315> ἄρμενον ̔Υδροχοῆι χαρίζομαι ἄφθονον ὕδωρ.
<nonn. d. 23.316> Τηθύς, καὶ σύ, θάλασσα, κορύσσεο: ταυροφυῆ γὰρ
<nonn. d. 23.317> Ζεὺς νόθον υἷα λόχευσεν, ̔??̓να ξύμπαντας ὀλέσσῃ
<nonn. d. 23.318> καὶ ποταμοὺς καί φῶτας ἀμεμφέας: ἀμφότερον δὲ
<nonn. d. 23.319> ̓Ινδοὺς θύρσος ἔπεφνε καὶ ἔφλεγε πυρσὸς ̔Υδάσπην.”
<nonn. d. 23.320> ἔννεπε παφλάζων βαθυκύμονος οἴδματι φωνῆς.
<nonn. d. 24.1> Ζεὺς δὲ πατὴρ κοτέοντος ἀπέτραπε παιδὸς ἀπειλήν,
<nonn. d. 24.2> δοῦπον ὁμοπλεκέων νεφέων βρονταῖον ἱμάσσων:
<nonn. d. 24.3> καὶ χόλον ἐπρήυνεν ἀτέρμονος ̓Ωκεανοῖο,
<nonn. d. 24.4> ὑσμίνην φλογόεσσαν ἐρητύων Διονύσου.
<nonn. d. 24.5> ̔́Ηρη δ' ἐσμαράγησε δι' ἠέρος ἄπλετον ἠχώ,
<nonn. d. 24.6> μῆνιν ἀναστέλλουσα πυρισθενέος Διονύσου.
<nonn. d. 24.7> καὶ διερὴν παλάμην ὀρέγων οἰκτίρμονι Βάκχῳ
<nonn. d. 24.8> παιδὶ Διὸς πυρόεντι γέρων ἰάχησεν ̔Υδάσπης,
<nonn. d. 24.9> μῦθον ἀναβλύζων ἱκετήσιον ἀνθερεῶνος:
<nonn. d. 24.10> “φείδεό μοι, Διόνυσε, διιπετέος ποταμοῖο,
<nonn. d. 24.11> ὕδασι καρποτόκοισι φέρων χάριν: ὑμετέρη γὰρ
<nonn. d. 24.12> ἐξ ὑδάτων εὔβοτρυς ἀνεβλάστησεν ὀπώρη.
<nonn. d. 24.13> ἀασάμην, Διόνυσε πυριτρεφές: οὐρανίην γὰρ
<nonn. d. 24.14> σῶν δαΐδων ἀμάρυγμα τεὴν κήρυξε γενέθλην.
<nonn. d. 24.15> ἀλλὰ πόθος τεκέων με βιήσατο: Δηριάδῃ γὰρ
<nonn. d. 24.16> υἱέι πιστὰ φέρων ῥοθίων ἐλέλιζον ἀπειλήν,
<nonn. d. 24.17> ̓Ινδοῖς κτεινομένοισι βοηθόον οἶδμα κυλίνδων.
<nonn. d. 24.18> αἰδέομαι γενετῆρι φανήμεναι, ὅττι θαλάσσῃ
<nonn. d. 24.19> αἵματι μορμύροντι μεμιγμένα χεύματα σύρω
<nonn. d. 24.20> καὶ φονίῃ ῥαθάμιγγι Ποσειδάωνα μιαίνω:
<nonn. d. 24.21> τοῦτό με, τοῦτο κόρυσσεν ἐριδμαίνειν Διονύσῳ.
<nonn. d. 24.22> πρὸς δὲ τεοῦ ξενίοιο καὶ ἱκεσίοιο τοκῆος,
<nonn. d. 24.23> αἴδεο παφλάζοντα τεῷ πυρὶ θερμὸν ̔Υδάσπην.
<nonn. d. 24.24> νηιάδες φεύγουσιν ἐμὸν ῥόον: ἀμφὶ δὲ πηγάς
<nonn. d. 24.25> ἡ μὲν ναιετάει διερὸν δόμον, ἡ δ' ἐνὶ λόχμαις
<nonn. d. 24.26> σύννομος ̔Αδρυάδεσσι φυτὸν μετὰ πόντον ἀμείβει,
<nonn. d. 24.27> ἄλλη δ' ̓Ινδὸν ἔχει μετανάστιος, ἡ δὲ φυγοῦσα
<nonn. d. 24.28> ποσσὶ κονιομένοισιν ἐδύσατο διψάδα πέτρην
<nonn. d. 24.29> Καυκασίην, ἑτέρη δὲ μεταΐξασα Χοάσπην
<nonn. d. 24.30> ναίει ξεῖνα ῥέεθρα καὶ οὐκέτι πάτριον ὕδωρ.
<nonn. d. 24.31> μὴ καλάμους ὀλέσειας, ἐμῶν βλάστημα ῥοάων,
<nonn. d. 24.32> οἷσιν ἀεξομένοισιν ἐρείδεται οἰνάδος ὅρπηξ
<nonn. d. 24.33> ἀμπελόεις: δόνακες γὰρ ἐπ' ἀλλήλοισι δεθέντες
<nonn. d. 24.34> ὑμετέρην εὔυδρον ἐλαφρίζουσιν ὀπώρην:
<nonn. d. 24.35> μὴ δόνακας φλέξειας, ὅθεν σέο Μυγδόνες αὐλοί,
<nonn. d. 24.36> μή ποτέ σοι μέμψαιτο τεὴ φιλόμολπος ̓Αθήνη,
<nonn. d. 24.37> ἥ ποτε Γοργείων βλοσυρὸν μίμημα καρήνων
<nonn. d. 24.38> φθεγγομένων Λίβυν εὗρεν ὁμοζυγέων τύπον αὐλῶν:
<nonn. d. 24.39> καὶ σέο μυστιπόλοιο κυβερνήτειραν ἀοιδῆς
<nonn. d. 24.40> Πανιάδος σύριγγος ὁμόθροον αἴδεο μολπήν:
<nonn. d. 24.41> λῆγε τεῷ νάρθηκι ῥόον ποταμοῖο μαραίνων,
<nonn. d. 24.42> ὅττι ῥόος ποταμοῖο τεούς νάρθηκας ἀέξει.
<nonn. d. 24.43> οὐ ξένον οἶδμα πέρησας ἐπώνυμον: ἀλλοφυῆ γὰρ
<nonn. d. 24.44> ἄλλον ἐγὼ Διόνυσον ἐμοῖς φαίδρυνα λοετροῖς,
<nonn. d. 24.45> ὁπλοτέρου Βρομίοιο φερώνυμον, εὖτε Κρονίων
<nonn. d. 24.46> Ζαγρέα παιδοκόμοισιν ἐμαῖς παρακάτθετο Νύμφαις:
<nonn. d. 24.47> καὶ σὺ φέρεις Ζαγρῆος ὅλον δέμας: ἀλλὰ σὺ κείνῳ
<nonn. d. 24.48> δὸς χάριν ὀψιτέλεστον, ὅθεν πέλες: ἀρχεγόνου γὰρ
<nonn. d. 24.49> ἐκ κραδίης ἀνέτελλες, ἀειδομένου Διονύσου.
<nonn. d. 24.50> ὑμετέρου δὲ γέραιρε Λάμου κουροτρόφον ὕδωρ:
<nonn. d. 24.51> μνώεο Μαιονίης σέο πατρίδος: ὑμετέρου γὰρ
<nonn. d. 24.52> Πακτωλοῦ χαρίεντος ἀδελφεός ἐστιν ̔Υδάσπης.
<nonn. d. 24.53> καὶ σὺ τόσοις ποταμοῖσι μίαν χάριν ἄρτι τιταίνων,
<nonn. d. 24.54> γνωτοῖς ἡμετέροισι, τεὴν ἀνασείρασον αἴγλην:
<nonn. d. 24.55> μηδὲ πυρί φλέξῃς ὑδάτων χύσιν: ἐξ ὑδάτων γὰρ
<nonn. d. 24.56> ἀστεροπὴ βλάστησε, τεοῦ Διὸς ὑέτιον πῦρ.
<nonn. d. 24.57> ἀλλὰ χόλον πρήυνε, τεοῖς ὅτι γούνασι πίπτω
<nonn. d. 24.58> μειλίχιον στορέσας ἱκέτην ῥόον: ἐν πολέμοις γὰρ
<nonn. d. 24.59> εἰ θρασὺν αὐχένα κάμπτε, καὶ ἤπιος ἔσκε Τυφωεύς,
<nonn. d. 24.60> καί κεν ἀπορρίψας παλινάγρετον ὄγκον ἀπειλῆς
<nonn. d. 24.61> ἀστεροπὴν ἀνέκοπτε πατήρ τεός, ὑψιμέδων Ζεύς.”
<nonn. d. 24.62> ὣς φαμένου Διόνυσος ἑὴν ἀνεσείρασε πεύκην.
<nonn. d. 24.63> καὶ προχοὰς ̓Αρκτῷος ἀνερρίπιζεν ἀήτης
<nonn. d. 24.64> χειμερίῃ μάστιγι, φέρων δυσπέμφελον αὔρην,
<nonn. d. 24.65> χεῦμα πυριβλήτοιο καταψύχων ποταμοῖο,
<nonn. d. 24.66> ἠέλιον καὶ Βάκχον ὁμοῦ καὶ Ζῆνα γεραίρων,
<nonn. d. 24.67> καὶ ῥοθίων ἄσβεστον ἀπέσβεσε δαιμόνιον πῦρ.
<nonn. d. 24.68> ὄφρα μὲν εἰσέτι Βάκχος ἐπέπλεεν ὑγρὸν ̔Υδάσπην,
<nonn. d. 24.69> τόφρα δέ, θάρσος ̓́Αρηος ἔχων, περιμήκετον ὁρμὴν
<nonn. d. 24.70> Δηριάδης ἐπὶ δῆριν ἐπώνυμον ὥπλισεν ̓Ινδούς,
<nonn. d. 24.71> στήσας ἀμφὶ ῥέεθρον ἑὰς στίχας, ὄφρα μαχηταὶ
<nonn. d. 24.72> λαὸν ἐρητύσωσιν ἀνερχομένων ἔτι Βάκχων.
<nonn. d. 24.73> οὐδὲ Διὸς λάθεν ὄμμα πανόψιον: ἐσσυμένως δὲ
<nonn. d. 24.74> οὐρανόθεν πεφόρητο προασπίζων Διονύσον.
<nonn. d. 24.75> καὶ σφετέροισιν ἰόντες ἀρηγόνες, ἄλλος ἐπ' ἄλλῳ,
<nonn. d. 24.76> σὺν Διὶ πάντες ἵκοντο θεοὶ ναετῆρες ̓Ολύμπου
<nonn. d. 24.77> ἅλματι πωτήεντι: καὶ Αἰγίνης χάριν εὐνῆς
<nonn. d. 24.78> αἰετὸς ᾐώρητο τὸ δεύτερον ὑψιπέτης Ζεὺς
<nonn. d. 24.79> ̓Ασωποῦ μετὰ χεῦμα, καὶ Αἰακὸν ἠεροφοίτην
<nonn. d. 24.80> φειδομένων ὀνύχων δεδραγμένος ἅρπαγε ταρσῷ
<nonn. d. 24.81> κουφίζων ἐκόμισσεν ἐς ̓́Αρεα Δηριαδῆος
<nonn. d. 24.82> ̓Ινδῴην ἐπὶ πέζαν: ἀπ' εὐρυπόροιο δὲ κόλπου
<nonn. d. 24.83> υἱὸν ̓Αρισταῖον γενέτης ἐσάωσεν ̓Απόλλων,
<nonn. d. 24.84> φαιδρὸς ἀλεξικάκων πεφορημένος ἄρματι κύκνων,
<nonn. d. 24.85> μνῆστιν ἔχων θαλάμοιο λεοντοφόνοιο Κυρήνης:
<nonn. d. 24.86> καὶ κρατέων ἕο παῖδα τανύπτερος ἥρπασεν ̔Ερμῆς,
<nonn. d. 24.87> υἱέα Πηνελόπης, κεραελκέα Πᾶνα κομήτην:
<nonn. d. 24.88> Οὐρανίη δ' ̔Υμέναιον ἀνεζώγρησεν ὀλέθρου
<nonn. d. 24.89> παιδὸς ἑοῦ γονόεντος ἐπώνυμον, ἠερίας δὲ
<nonn. d. 24.90> ἀτραπιτούς ἐχάραξεν, ὁμοίιος ἀστέρος ὁλκῷ,
<nonn. d. 24.91> γνωτῷ βοτρυόεντι χαριζομένη Διονύσῳ:
<nonn. d. 24.92> Καλλιόπη δ' Οἴαγρον ἑοῖς ἀνεκούφισεν ὤμοις:
<nonn. d. 24.93> καί τεκέων ̔́Ηφαιστος ἑῶν ἀλέγιζε Καβείρων,
<nonn. d. 24.94> ἀμφοτέρους δ' ἥρπαξεν, ὁμοίιος ὀξέι πυρσῷ:
<nonn. d. 24.95> ̓Ακταίη δ' ἐσάωσεν ̓Ερεχθέα Παλλάς ̓Αθήνη
<nonn. d. 24.96> ̓Ινδοφόνον, ναετῆρα θεοκρήπιδος ̓Αθήνης:
<nonn. d. 24.97> νύμφας δ' ̔Αδρυάδας ναέται ζώγρησαν ̓Ολύμπου
<nonn. d. 24.98> πάντες, ὅσοις μεμέληντο φίλαι δρύες, ἐξοχα δ' ἄλλων
<nonn. d. 24.99> δαφναίας ἐσάωσε φανεὶς δαφναῖος ̓Απόλλων,
<nonn. d. 24.100> καί σφιν ἄμα χραίσμησε συνέμπορος υἱέι μήτηρ,
<nonn. d. 24.101> εἰσέτι κυδαίνουσα λεχώια δένδρεα Λητώ.
<nonn. d. 24.102> Βασσαρίδων δὲ φάλαγγα κορυμβοφόρους τε γυναῖκας
<nonn. d. 24.103> ἐκ βυθίου ῥύσαντο πολυφλοίσβοιο κυδοιμοῦ
<nonn. d. 24.104> θυγατέρες Κύδνοιο, φιλοζεφύρου ποταμοῖο,
<nonn. d. 24.105> πλωτὸν ἐπιστάμεναι διερὸν δρόμον, ἅς ἐπὶ νίκῃ
<nonn. d. 24.106> ̓́Αρεος ̓Ινδῴοιο πατὴρ δωρήσατο Βάκχῳ,
<nonn. d. 24.107> Νηιάδας πολέμοιο δαήμονας, ἅς ποτε χάρμην
<nonn. d. 24.108> μαρνάμενος Κρονίωνι Κίλιξ ἐδίδαξε Τυφωεύς.
<nonn. d. 24.109> καὶ στρατὸς ὡμάρτησεν ὁμόστολος: ἐσσυμένους δὲ
<nonn. d. 24.110> Εὔιος ἔφθασε πάντας, ὀρεσσαύλων ἐπὶ δίφρων
<nonn. d. 24.111> ἄξονος ἀβρέκτοιο διαξύων ῥόον ὁλκῷ:
<nonn. d. 24.112> καὶ Σατύρων δρόμον εἶχεν ὁμόστολον, οἷς ἅμα Βάκχαι
<nonn. d. 24.113> ὑγροπόροι καὶ Πᾶνες ὁμήλυδες: ἔξοχα δ' ἄλλων
<nonn. d. 24.114> ὠκύτεροι Τελχῖνες ἁλιτρεφέων ὑπὲρ ἵππων,
<nonn. d. 24.115> πατρῴης ἐλατῆρες ἁλικρήπιδος ἀπήνης,
<nonn. d. 24.116> εἰς δρόμον ὡμάρτησαν ἐπειγομένῳ Διονύσῳ.
<nonn. d. 24.117> ἄλλοι δ' ἦσαν ὄπισθεν, ἐπεσσεύοντο δὲ πορθμῷ
<nonn. d. 24.118> ἐξ ἑτέρης ἀνιόντες ἀθηήτοιο κελεύθου,
<nonn. d. 24.119> ἧχι θεὸς πόμπευεν: ἐπεὶ πτερὸν ἠρέμα πάλλων
<nonn. d. 24.120> αἰετὸς ἡγεμόνευε δι' οὔρεος ἀντίτυπος Ζεύς,
<nonn. d. 24.121> φειδομένοις ὀνύχεσσι μετάρσιον υἷα κομίζων,
<nonn. d. 24.122> Αἰακὸν ἠερίῃ πεφορημένον ὕψι κελεύθῳ.
<nonn. d. 24.123> ̓Ινδώῃ δ' ἐχόρευον ἐπισκαίροντες ἐρίπνῃ,
<nonn. d. 24.124> καὶ σκοπέλους ἐδίωκον, ἐναυλίζοντο δὲ λόχμαις,
<nonn. d. 24.125> καὶ κλισίας πήξαντες ἐς ἠρέμα δάσκιον ὕλην
<nonn. d. 24.126> οἱ δὲ τανυκραίρων ἐλάφων κεμαδοσσόον ἄγρην
<nonn. d. 24.127> εἶχον ἅμα σκυλάκεσσιν: ̔Αμαδρυάδεσσι δὲ Νύμφαις
<nonn. d. 24.128> ̔Υδριάδες μίσγοντο φιλοπτόρθου Διονύσου.
<nonn. d. 24.129> Βασσαρίδων δὲ φάλαγγες ̓Ερυθραίῃ παρὰ λόχμῃ
<nonn. d. 24.130> σκύμνον ὀρεσσαύλοιο τιθηνήσαντο λεαίνης,
<nonn. d. 24.131> αὐτοχύτου δὲ γάλακτος ἀνέβλυον ἰκμάδα μαζοί:
<nonn. d. 24.132> ἄλλη ἐχιδναίοιο πόθον μεθέπουσα κορύμβου
<nonn. d. 24.133> ἰοβόλων μάστευε δι' οὔρεος ἄντρα δρακόντων,
<nonn. d. 24.134> θηροσύνην δ' ἀνέφαινεν: ἀκοντιστῆρι δὲ θύρσῳ
<nonn. d. 24.135> ἡ μὲν νεβρὸν ἔβαλλεν ἀελλόπον: ἡ δέ λαθοῦσα
<nonn. d. 24.136> ἅλματι λυσσήεντι κατέδραμε λυσσάδος ἄρκτου:
<nonn. d. 24.137> ἡ δὲ μελαρρίνων ῥαχίης ἐδράξατο θηρῶν
<nonn. d. 24.138> καὶ λοφίης ἐπέβαινεν ὀρεσσινόμων ἐλεφάντων.
<nonn. d. 24.139> καί τις ὀιστοβόλων βέλος ἥρμοσε κυκλάδι νευρῇ
<nonn. d. 24.140> καὶ πτελέην τόξευεν: ὁ δὲ σκοπὸν εἶχεν ἐλαίην:
<nonn. d. 24.141> καὶ πίτυν ἄλλος ἔβαλλε: πολὺς δ' ἐπὶ γείτονα πεύκην
<nonn. d. 24.142> πεμπομένων σύριζεν ἐν ἠέρι ῥοῖζος ὀιστῶν.
<nonn. d. 24.143> τοῖσι μὲν ἔβρεμε κῶμος ὀρίκτυπος. ἀχνύμενος δὲ
<nonn. d. 24.144> Δηριάδῃ βασιλῆι δυσάγγελος ἵκετο Θουρεύς,
<nonn. d. 24.145> δάκρυσιν ἀφθόγγοισιν ἀπαγγέλλων φόνον ̓Ινδῶν, 145
<nonn. d. 24.146> καὶ μόγις ἐκ στομάτων ἀνενείκατο πενθάδα φωνήν:
<nonn. d. 24.147> “Δηριάδη σκηπτοῦχε, θεηγενὲς ἔρνος ̓Ενυοῦς,
<nonn. d. 24.148> ᾔομεν, ὡς ἐκέλευσας, ἐς ἀντιπέραιαν ἐρίπνην,
<nonn. d. 24.149> εὕρομεν ἐν βήσσῃσιν ἐρημάδα γείτονα λόχμην:
<nonn. d. 24.150> κεῖθι λόχον στήσαντες ἐμίμνομεν, εἰσόκεν ἔλθῃ
<nonn. d. 24.151> θυρσομανὴς Διόνυσος: ἐπερχομένοιο δὲ Βάκχου
<nonn. d. 24.152> αὐλὸς ἐπεσμαράγησεν, ἀδεψήτου δὲ βοείης
<nonn. d. 24.153> τυπτομένης ἑκάτερθεν ἔην χαλκόκροτος ἠχὼ
<nonn. d. 24.154> καὶ καναχὴ σύριγγος: ὅλη δ' ἐλελίζετο λόχμη
<nonn. d. 24.155> καὶ δρύες ἐφθέγξαντο καὶ ὠρχήσαντο κολῶναι:
<nonn. d. 24.156> νηιάδες δ' ὀλόλυξαν. ἐγὼ δ' ἐκόρυσσα μαχητάς,
<nonn. d. 24.157> ὀκναλέους, τρομέοντας, ἀπειθέας εἰς μόθον ἕλκων.
<nonn. d. 24.158> καὶ θεός, ὃν καλέουσιν, ἀκαχμένα θύρσα τινάσσων,
<nonn. d. 24.159> οὐτιδανοῖς πετάλοισιν ὀιστεύων γένος ̓Ινδῶν,
<nonn. d. 24.160> κτεῖνε μὲν ἐν πεδίῳ στρατὸν ἄσπετον ὀξέι θύρσῳ
<nonn. d. 24.161> βλήμενον, ἐν ῥοθίοις δὲ τὸ λείψανον ὤλεσεν ̓Ινδῶν.
<nonn. d. 24.162> ἀλλὰ σοφοὺς Βραχμῆνας ἐρείομεν, ὄφρα δαείης,
<nonn. d. 24.163> εἰ θεὸς οὗτος ἵκανεν ἐς ἡμέας ἢ βροτὸς ἀνήρ.
<nonn. d. 24.164> μή νυχίην ἀνόνητον ἀναστήσειας ̓Ενυώ,
<nonn. d. 24.165> μὴ στρατιὴν ὀλέσειας ἀφεγγέι δηιοτῆτι:
<nonn. d. 24.166> ἤδη δ' ἀχλυόεις τέταται ζόφος: ἀγχιφανὴς δὲ
<nonn. d. 24.167> δῆριν ἀναστέλλων ἀμαρύσσεται ̔́Εσπερος ἀστήρ.
<nonn. d. 24.168> εἰ δὲ πόθος μεθέπει σε δυσαντήτοιο κυδοιμοῦ,
<nonn. d. 24.169> σήμερον ̓Ινδὸν ἔρυκε, καὶ αὕριον εἰς μόθον ἕλκεις.”
<nonn. d. 24.170> ὣς εἰπὼν παρέπεισεν ἀπειθέα Δηριαδῆα,
<nonn. d. 24.171> οὐ χάριν ἀδρανίης πειθήμονα, δυομένῳ δὲ
<nonn. d. 24.172> μεμφόμενον Φαέθοντι καὶ οὐκ εἴκοντα Λυαίῳ.
<nonn. d. 24.173> ̓Ινδῴην δὲ φάλαγγα μεταστήσας ποταμοῖο
<nonn. d. 24.174> Δηριάδης ὑπέροπλος ἐχάζετο πενθάδι λύσσῃ,
<nonn. d. 24.175> ἑζόμενος λοφίῃσι παλιννόστων ἐλεφάντων.
<nonn. d. 24.176> ̓Ινδοὶ δ' ἔνθα καὶ ἔνθα σὺν ἠλιβάτῳ βασιλῆι
<nonn. d. 24.177> εἰς πόλιν ἐρρώοντο πεφυζότες, ἔνδοθι πύργων
<nonn. d. 24.178> νίκην εἰσαΐοντες ἀρειμανέος Διονύσου.
<nonn. d. 24.179> ἤδη δὲ στονόεσσα δι' ἄστεος ἵπτατο φήμη,
<nonn. d. 24.180> σύγγονον ἀγγέλλουσα νεοσφαγέων φόνον ̓Ινδῶν.
<nonn. d. 24.181> καὶ γόος ἄσπετος ἔσκε: φιλοθρήνων δὲ γυναικῶν
<nonn. d. 24.182> πενθαλέοις ὀνύχεσσι χαράσσετο κύκλα προσώπου,
<nonn. d. 24.183> καὶ μεσάτου στέρνοιο διεσχίζοντο χιτῶνες
<nonn. d. 24.184> στήθεα γυμνώσαντες, ἀμοιβαίῃσι δὲ ῥιπαῖς
<nonn. d. 24.185> τυπτομένων παλάμῃσιν ἴτυς φοινίσσετο μαζῶν
<nonn. d. 24.186> αἱμοβαφής. πολιὸς δὲ γέρων ἐπὶ γήραος οὐδῷ
<nonn. d. 24.187> χιονέην πλοκαμῖδα κατηφέι τάμνε σιδήρῳ,
<nonn. d. 24.188> τέσσαρας ἡβώοντας ὀλωλότας νἷας ἀκούων,
<nonn. d. 24.189> Αἰακὸς οὓς ἐδάμασσε μιῇ δασπλῆτι μαχαίρῃ,
<nonn. d. 24.190> κτεινομένους ἐλεεινά: βαρυτλήτων δὲ γυναικῶν
<nonn. d. 24.191> ἡ μὲν ἑὸν στενάχιζεν ἀδελφεόν, ἡ δὲ τοκῆα:
<nonn. d. 24.192> ἄλλη ποικιλόδακρυς ἀνεστεναχίζετο νύμφη
<nonn. d. 24.193> νυμφίον ἀρτιχόρευτον ἐοικότα Πρωτεσιλάῳ,
<nonn. d. 24.194> ἄλλη Λαοδάμεια: νεοζεύκτοιο δὲ νύμφης
<nonn. d. 24.195> ἄπλοκος ἀκρήδεμνος ἐτίλλετο βότρυς ἐθείρης.
<nonn. d. 24.196> καί τις ἀμηχανέουσα δεδουπότος εὐνέτις ̓Ινδοῦ,
<nonn. d. 24.197> ἀγχιτόκους ὠδῖνας ἀναπλήσασα λοχείης
<nonn. d. 24.198> καὶ δεκάτης ὁρόωσα λεχώια κύκλα Σελήνης,
<nonn. d. 24.199> ὑδρηλῷ πολύδακρυς ἐπέστενεν ἀνδρὸς ὀλέθρῳ,
<nonn. d. 24.200> καὶ ποταμῷ κοτέουσα γοήμονα ῥήξατο φωνήν:
<nonn. d. 24.201> “οὐ πίομαι πατρῷον ἐμόν ποτε πικρὸν ̔Υδάσπην:
<nonn. d. 24.202> οὐκέτι κεῖνα ῥέεθρα παρέρχομαι, οὐκέτι δειλὴ
<nonn. d. 24.203> σεῖο νέκυν κρύψαντος ἐπιψαύσω ποταμοῖο,
<nonn. d. 24.204> οὐ μὰ σέ καί σέο φόρτον, ὃν ἔνδοθι γαστρὸς ἀείρω,
<nonn. d. 24.205> οὐ μὰ καὶ τὸν ἔρωτα, τὸν οὐ χρόνος οἶδε μαραίνειν.
<nonn. d. 24.206> τίς με λαβὼν κομίσειεν, ὅπου πέσε νεκρὸς ἀκοίτης,
<nonn. d. 24.207> ὄφρα περιπτύξω διερὸν νέκυν, ὄφρα καὶ αὐτὴν
<nonn. d. 24.208> κῦμα κατακρύψῃ με σὺν ὑγροπόρῳ παρακοίτῃ;
<nonn. d. 24.209> αἴθε δὲ καὶ τέκον υἷα καὶ ἔτρεφον: ἄρτι δὲ δειλὴν
<nonn. d. 24.210> γαστέρος ὄγκος ἔχει με πεπαινομένου τοκετοῖο.
<nonn. d. 24.211> εἰ δὲ τέκω ποτὲ παῖδα καὶ αἰτίζῃ γενετῆρα,
<nonn. d. 24.212> υἱέι παππάζοντι πόθεν δείξαιμι τοκῆα;”
<nonn. d. 24.213> εἶπε τὸν οὐκ ἀίοντα κινυρομένη παρακοίτην.
<nonn. d. 24.214> ἄλλη δ' ἐστενάχιζεν ἀνυμφεύτους ὑμεναίους
<nonn. d. 24.215> ὀλλυμένου μνηστῆρος, ὃν οὐκ ἴδεν εὔγαμος ὥρη
<nonn. d. 24.216> στέμματι νυμφιδίῳ πεπυκασμένον, οὐδ' ἐνὶ παστῷ
<nonn. d. 24.217> ἡδυμελὴς ἤεισε βιοσσόος αὐλὸς ̓Ερώτων.
<nonn. d. 24.218> τοῖσι μὲν ἀχνυμένοισιν ἔην γόος. ἀμφὶ δὲ λόχμας
<nonn. d. 24.219> Βάκχος ἑοῖς Σατύροισι καὶ ̓Ινδοφόνοισι μαχηταῖς
<nonn. d. 24.220> εἰλαπίνην ἔστησεν: ἐδαιτρεύοντο δὲ ταῦροι,
<nonn. d. 24.221> καὶ δαμάλαι στοιχηδὸν ἐμιστύλλοντο μαχαίρῃ
<nonn. d. 24.222> θεινόμεναι πελέκεσσιν, ̓Ερυθραίης δ' ἀπὸ ποίμνης
<nonn. d. 24.223> πυκνὰ δορικτήτων ἱερεύετο πώεα μήλων.
<nonn. d. 24.224> ἑζόμενοι δ' ἀγεληδὸν ἐπ' εὐκύκλοιο τραπέζης
<nonn. d. 24.225> Σειληνοὶ Σάτυροί τε σὺν εὐθύρσῳ Διονύσῳ
<nonn. d. 24.226> χερσὶ πολυσπερέεσσι μιῆς ἔψαυσαν ἐδωδῆς:
<nonn. d. 24.227> πίνετο δ' ἄσπετος οἶνος ἀμοιβαδίς: οἰνοχόοι δὲ
<nonn. d. 24.228> εὐόδμους ἐκένωσαν ἀπείρονας ἀμφιφορῆας,
<nonn. d. 24.229> νεκταρέης ἀρύοντες ἀμεμφέα βότρυν ὀπώρης.
<nonn. d. 24.230> τοῖσι δὲ τερπομένοισι παρὰ κρητῆρα λιγαίνων
<nonn. d. 24.231> Λέσβιος αὐτοδίδακτος ἀνέπλεκε Λεῦκος ἀοιδήν,
<nonn. d. 24.232> πῶς πρότεροι Τιτῆνες ἐθωρήχθησαν ̓Ολύμπῳ:
<nonn. d. 24.233> καὶ Διὸς ὑψιμέδοντος ἀληθέα μέλπετο νίκην,
<nonn. d. 24.234> πῶς Κρόνον εὐρυγένειον ὑποκλάζοντα κεραυνῷ
<nonn. d. 24.235> Ταρταρίῳ ζοφόεντι κατεσφρηγίσσατο κόλπῳ,
<nonn. d. 24.236> χείματος ὑδρηλοῖσι μάτην κεκορυθμένον ὅπλοις.
<nonn. d. 24.237> Κυπριάδος δὲ Λάπηθος ἀτευχέος ἀστὸς ἀρούρης
<nonn. d. 24.238> ἔμφρονι φορμικτῆρι παρέζετο, καί οἱ ἐδωδῆς
<nonn. d. 24.239> πίονα μοῖραν ὄρεξε, καὶ ᾔτεε κεῖνον ἀείδειν
<nonn. d. 24.240> τερπνὸν ἀσιγήτοισι μεμηλότα μῦθον ̓Αθήναις,
<nonn. d. 24.241> ἱστοπόνον Κυθέρειαν ἐριδμαίνουσαν ̓Αθήνῃ.
<nonn. d. 24.242> αὐτὰρ ὁ φορμίζων ἀνεβάλλετο Κύπριν ἀείδειν,
<nonn. d. 24.243> ὥς ποτε κέντρον ἔχουσα φιληλακάτοιο μερίμνης
<nonn. d. 24.244> χερσὶν ἀπειρήτοισι μετήιεν ἱστὸν ̓Αθήνης,
<nonn. d. 24.245> κερκίδα κουφίζουσα καὶ οὐκέτι κεστὸν ̓Ερώτων.
<nonn. d. 24.246> καὶ Παφίης τετάνυστο παχὺς μίτος, οἷά τε μακρὴ
<nonn. d. 24.247> οἰσυΐνη μήρινθος ἐύστροφος, ἥν τινι τέχνῃ
<nonn. d. 24.248> ὁλκοῖς μηκεδανοῖσι γέρων ἐρράψατο τέκτων,
<nonn. d. 24.249> φράξας ἀρτιτέλεστα σεσηρότα δούρατα νηῶν:
<nonn. d. 24.250> ἡ δὲ πανημερίη καὶ παννυχίη πέλας ἱστοῦ
<nonn. d. 24.251> Παλλάδος ἔργον ἔτευχε παλίλλυτον, ἀλλοτρίῳ δὲ
<nonn. d. 24.252> ἀτρίπτους ἕο χεῖρας ἀήθεϊ τείρετο μόχθῳ:
<nonn. d. 24.253> καὶ κτενὶ πουλυόδοντι διαξύουσα χιτῶνα
<nonn. d. 24.254> καὶ λίθον ὀρχηστῆρα περικρεμάσασα μεσάκμῳ
<nonn. d. 24.255> κερκίδι πέπλον ὕφαινε, καὶ ἔπλετο Κύπρις ̓Αθήνη:
<nonn. d. 24.256> καὶ πόνος ᾖν ἀγέλαστος: ὑφαινομένοιο δὲ πέπλου
<nonn. d. 24.257> εὐρυτενὴς ὠγκοῦτο πέλωρ μίτος: αὐτόματοι δὲ
<nonn. d. 24.258> στήμονες ἐρρήγνυντο παχυνομένοιο χιτῶνος:
<nonn. d. 24.259> εἶχε δὲ διχθαδίοισι πόνοις ἐπιμάρτυρα τέχνης
<nonn. d. 24.260> ἠέλιον καὶ λύχνον ἀναγκαίην τε Σελήνην.
<nonn. d. 24.261> οὐ χορὸν ὠρχήσαντο χορίτιδες ̓Ορχομενοῖο
<nonn. d. 24.262> ἀμφίπολοι Πασιθέη κλωστῆρα, καὶ εἰροκόμος πέλε Πειθώ,
<nonn. d. 24.263> Πασιθέη κλωστῆρα, καὶ εἰροκόμος πέλε Πειθώ,
<nonn. d. 24.264> καὶ μίτον ̓Αγλαϊη καὶ νήματα δῶκεν ἀνάσσῃ.
<nonn. d. 24.265> καὶ μερόπων ἀλάλητο γάμων βίος: ἁρμονίην δὲ
<nonn. d. 24.266> ἔστενεν ἀχρήιστον ἀνυμφεύτων ὑμεναίων
<nonn. d. 24.267> ἡνίοχος βιότοιο γέρων δεδονημένος Αἰών:
<nonn. d. 24.268> καὶ φλογερὴν ἀγέραστος ̓́Ερως ἀνελύσατο νευρήν,
<nonn. d. 24.269> παπταίνων ἀλόχευτον ἀνήροτον αὔλακα κόσμου.
<nonn. d. 24.270> οὐ τότε φορμίγγων ἐρόεις κτύπος, οὐ τότε σύριγξ,
<nonn. d. 24.271> οὐ λιγὺς αὐλὸς ἔμελπεν “̔Υμὴν ̔Υμέναιε” λιγαίνων:
<nonn. d. 24.272> ἀλλὰ βίου μινύθοντος ἱμασσομένης τε γενέθλης
<nonn. d. 24.273> συζυγίης ἀλύτοιο μετωχλίσθησαν ὀχῆες.
<nonn. d. 24.274> καὶ Παφίην φιλόμοχθον ἴδεν ταλαεργὸς ̓Αθήνη,
<nonn. d. 24.275> καὶ χόλον εἶχε γέλωτι μεμιγμένον, ὡς ἴδε μακρὴν
<nonn. d. 24.276> τρηχαλέην μήρινθον ἀπειροπόνου Κυθερείης:
<nonn. d. 24.277> ἀθανάτοις δ' ἤγγειλε: βαρυζήλῳ δὲ μενοινῇ
<nonn. d. 24.278> ἔννεπε, μεμφομένη καὶ Κύπριδι καὶ γενετῆρι:
<nonn. d. 24.279> “σὴ δόσις ἀλλοπρόσαλλος ἀμείβεται, οὐράνιε Ζεῦ:
<nonn. d. 24.280> οὐκέτι Μοιράων μεθέπω δόσιν: ἱστοπόνος γὰρ
<nonn. d. 24.281> κλῆρον ἐμὸν σύλησε τεὴ θυγάτηρ ̓Αφροδίτη.
<nonn. d. 24.282> κλῆρον ̓Αθηναίς οὐχ ἥρπασε δεσπότις ̔́Ηρη,
<nonn. d. 24.283> γνωτὴ καὶ παράκοιτις ἐμοῦ Διός, ἀλλὰ χαλέπτει
<nonn. d. 24.284> ἐκ γενετῆς σακέεσσι κορυσσομένην ̓Αγελείην
<nonn. d. 24.285> ἡ ταμίη θαλάμων, ἁπαλὴ θεός. ὑμετέρου δὲ
<nonn. d. 24.286> ἀπτόλεμος Κυθέρεια πότε προμάχιζεν ̓Ολύμπου,
<nonn. d. 24.287> ἠὲ τίνας Τιτῆνας ἀπώλεσε θήλει κεστῷ,
<nonn. d. 24.288> ὅττι μετὰ πτολέμους με βιάζεται; ἀλλὰ καὶ αὐτὴ
<nonn. d. 24.289> εἰπέ μοι, ἰοχέαιρα, τεῆς πότε μεσσόθεν ὕλης
<nonn. d. 24.290> εἶδες ὀιστεύουσαν ἥ ἀγρώσσουσαν ̓Αθήνην;
<nonn. d. 24.291> τίς καλέει γλαυκῶπιν, ὅτ' ὠδίνουσι γυναῖκες;”
<nonn. d. 24.292> ὣς φαμένης ἀγέροντο θεοὶ ναετῆρες ̓Ολύμπου,
<nonn. d. 24.293> ἱστὸν ἰδεῖν ἐθέλοντες ἐποιχομένην ̓Αφροδίτην.
<nonn. d. 24.294> καὶ καμάτους ὁρόωντες ἀπειρομόθου Κυθερείης
<nonn. d. 24.295> θαμβαλέοι νόθον ἔργον ἐκυκλώσαντο θεαίνης:
<nonn. d. 24.296> καὶ γελόων ἀγόρευε πάλιν φιλοκέρτομος ̔Ερμῆς:
<nonn. d. 24.297> “ἱστὸν ἔχεις, Κυθέρεια: τεὸν λίπε κεστὸν ̓Αθήνῃ.
<nonn. d. 24.298> εἰ μίτον ἀμφαφάᾳς εἰ κερκίδα χερσὶ τιταίνεις,
<nonn. d. 24.299> καὶ δόρυ θοῦρον ἄειρε καὶ αἰγίδα Τριτογενείης.
<nonn. d. 24.300> οἶδα, πόθεν, Κυθέρεια, πολύκροτον ἱστὸν ὑφαίνεις,
<nonn. d. 24.301> σὸς δόλος οὔ με λέληθε: τεὸς τάχα νυμφίος ̓́Αρης
<nonn. d. 24.302> εἰς γάμον ἱμερόεντας ἀπαιτίζει σε χιτῶνας.
<nonn. d. 24.303> ̓́Αρεῖ πέπλον ὕφαινε: νεοκλώστῳ δ' ἐνὶ πέπλῳ
<nonn. d. 24.304> ἀσπίδα μή ποίκιλλε: τί γὰρ σακέων ̓Αφροδίτῃ;
<nonn. d. 24.305> τεῦχε τεῆς Φαέθοντα φεραυγέα μάρτυρον εὐνῆς,
<nonn. d. 24.306> φώριον ἀγγέλλοντα τεῶν συλήτορα λέκτρων:
<nonn. d. 24.307> ἢν ἐθέλῃς, ποίκιλλε καὶ ἀρχαίους σέο δεσμούς,
<nonn. d. 24.308> καὶ θεὸν ἀσκήσειε νόθον πόσιν αἰδομένη χείρ:
<nonn. d. 24.309> καὶ σὺ τεὸν μετὰ τόξον, ̓́Ερως, ἄτρακτον ἑλίσσων
<nonn. d. 24.310> μητέρι νήματα τεῦχε φιληλακάτῳ Κυθερείῃ,
<nonn. d. 24.311> ὄφρα μετὰ πτερόεντα καὶ ἱστοπόνον σε καλέσσω,
<nonn. d. 24.312> καὶ μετὰ νεῦρα βόεια θεὸν πυρόεντα νοήσω
<nonn. d. 24.313> πηνίον ἐξέλκοντα παρὲκ μίτον ἀντὶ βελέμνων.
<nonn. d. 24.314> χρυσῷ τεῦξον ̓́Αρηα μετὰ χρυσῆς ̓Αφροδίτης
<nonn. d. 24.315> κερκίδα χειρὶ φέροντα καὶ οὐ πάλλοντα βοείην,
<nonn. d. 24.316> δίπλακα ποικίλλοντα σὺν ἐργοπόνῳ Κυθερείῃ.
<nonn. d. 24.317> ἀλλά, θεὰ Κυθέρεια, φιληλακάτων ἀπὸ χειρῶν
<nonn. d. 24.318> ῥῖπτε μίτους ἀνέμοισι καὶ ἄμφεπε κεστὸν ἱμάντα,
<nonn. d. 24.319> συζυγίης δ' ἀλέγιζε τὸ δεύτερον: ἀρχέγονος γὰρ
<nonn. d. 24.320> πλάζεται εἰσέτι κόσμος, ἕως ἔτι πέπλον ὑφαίνεις.”
<nonn. d. 24.321> ὣς φαμένου μείδησαν, ὅσοι ναετῆρες ̓Ολύμπου.
<nonn. d. 24.322> καὶ μίτον ἡμιτέλεστον ἀπορρίψασα χιτῶνος
<nonn. d. 24.323> αἰδομένη γλαυκῶπιν ἑῆς ἐπεβήσατο Κύπρου
<nonn. d. 24.324> ἀνδρομέης Κυθέρεια τιθηνήτειρα γενέθλης:
<nonn. d. 24.325> καὶ βίον αἰολόμορφον ̓́Ερως πάλιν ἥρμοσε κεστῷ
<nonn. d. 24.326> σπείρων εὐαρότοιο λεχώιον ἄντυγα κόσμου.
<nonn. d. 24.327> τοίην ἱμερόφωνον ἀνέπλεκε Λεῦκος ἀοιδὴν
<nonn. d. 24.328> ἠλακάτης ἀδίδακτον ἀνυμνείων ̓Αφροδίτην,
<nonn. d. 24.329> ἐργοπόνῳ μέγα νεῖκος ἀναστήσασαν ̓Αθήνῃ.
<nonn. d. 25.1> Μοῦσα, πάλιν πολέμιζε σοφὸν μόθον ἔμφρονι θύρσῳ:
<nonn. d. 25.2> οὔ πω γὰρ γόνυ δοῦλον ὑποκλίνων Διονύσῳ
<nonn. d. 25.3> φύλοπιν ἑπταέτηρον ̔Εώιος εὔνασεν ̓́Αρης:
<nonn. d. 25.4> ἀλλὰ δρακοντείοιο τεθηπότες ἄκρα γενείου
<nonn. d. 25.5> ̓Ινδῴης πλατάνοιο πάλιν κλάζουσι νεοσσοί,
<nonn. d. 25.6> Βακχείου πολέμοιο προμάντιες. οὐ μὲν ἀείσω
<nonn. d. 25.7> πρώτους ἓξ λυκάβαντας, ὅτε στρατὸς ἔνδοθι πύργων
<nonn. d. 25.8> ̓Ινδὸς ἔην: τελέσας δὲ τύπον μιμηλὸν ̔Ομήρου
<nonn. d. 25.9> ὕστατον ὑμνήσω πολέμων ἔτος, ἑβδομάτης δὲ
<nonn. d. 25.10> ὑσμίνην ἰσάριθμον ἐμῆς στρουθοῖο χαράξω:
<nonn. d. 25.11> Θήβῃ δ' ἑπταπύλῳ κεράσω μέλος, ὅττι καὶ αὐτὴ
<nonn. d. 25.12> ἀμφ' ἐμὲ βακχευθεῖσα περιτρέχει, οἷα δὲ νύμφη
<nonn. d. 25.13> μαζὸν ἑὸν γύμνωσε κατηφέος ὑψόθι πέπλου,
<nonn. d. 25.14> μνησαμένη Πενθῆος: ἐποτρύνων δέ με μέλπειν
<nonn. d. 25.15> πενθαλέην ἕο χεῖρα γέρων ὤρεξε Κιθαιρὼν
<nonn. d. 25.16> αἰδόμενος, μὴ λέκτρον ἀθέσμιον ἠὲ βοήσω
<nonn. d. 25.17> πατροφόνον πόσιν υἷα παρευνάζοντα τεκούσῃ.
<nonn. d. 25.18> ̓Αονίης ἀίω κιθάρης κτύπον: εἴπατε, Μοῦσαι,
<nonn. d. 25.19> τίς πάλιν ̓Αμφίων λίθον ἄπνοον εἰς δρόμον ἕλκει;
<nonn. d. 25.20> οἶδα, πόθεν κτύπος οὗτος: ἀειδομένῃ τάχα Θήβῃ
<nonn. d. 25.21> Πινδαρέης φόρμιγγος ἐπέκτυπε Δώριος ἠχώ.
<nonn. d. 25.22> ἀλλὰ πάλιν κτείνωμεν ̓Ερυθραίων γένος ̓Ινδῶν:
<nonn. d. 25.23> οὔ ποτε γὰρ μόθον ἄλλον ὁμοίιον ἔδρακεν αἰὼν
<nonn. d. 25.24> ̓Ηῴου πρὸ μόθοιο, καὶ οὐ μετὰ φύλοπιν ̓Ινδῶν
<nonn. d. 25.25> ἄλλην ὀψιτέλεστον ἰσόρροπον εἶδεν ̓Ενυώ,
<nonn. d. 25.26> οὐδὲ τόσος στρατὸς ἦλθεν ἐς ̓́Ιλιον, οὐ στόλος ἀνδρῶν
<nonn. d. 25.27> τηλίκος, ἀλλὰ νέοισι καὶ ἀρχεγόνοισιν ἐρίζων
<nonn. d. 25.28> εὐκαμάτους ἱδρῶτας ἀναστήσω Διονύσου,
<nonn. d. 25.29> κρίνων ἠνορέην τεκέων Διός, ὄφρα νοήσω,
<nonn. d. 25.30> τίς κάμε τοῖον ἀγῶνα, τίς εἵκελος ἔπλετο βάκχου.
<nonn. d. 25.31> Περσεὺς μὲν ταχύγουνος, ἐύπτερον ἴχνος ἐλίσσων,
<nonn. d. 25.32> ἀγχινεφῆ δρόμον εἶχεν ἐν ἠέρι πεζός ὁδίτης,
<nonn. d. 25.33> εἰ ἐτεὸν πεπότητο. τί δὲ πλέον, εἰ σφυρὰ πάλλων
<nonn. d. 25.34> ξείνην εἰρεσίην ἀνεμώδεϊ νήχετο ταρσῷ,
<nonn. d. 25.35> ὅττι βαθυνομένης παλάμης ληίστορι καρτῷ
<nonn. d. 25.36> Φορκίδος ἀγρύπνοιο λαβὼν ὀφθαλμὸν ἀλήτην,
<nonn. d. 25.37> ἄψοφον ἀκροπόρων πεφυλαγμένος ἄλμα πεδίλων,
<nonn. d. 25.38> ὄγμον ἐχιδνήεντα μιῆς ἤμησε Μεδούσης,
<nonn. d. 25.39> ἦς ἔτι κυμαίνουσα γοναῖς ἐθλίβετο γαστὴρ
<nonn. d. 25.40> Πήγασον ὠδίνουσα, καὶ ἔγκυον αὐχένα νύμφης
<nonn. d. 25.41> Γοργόνος Εἰλείθυια μογοστόκος ἔθρισεν ἅρπη,
<nonn. d. 25.42> αὐχένος ἱπποτόκοιο θαλύσιον; ἀπτολέμου δὲ
<nonn. d. 25.43> Περσεὺς ὠκυπέδιλος ἐκούφισε σύμβολα νίκης
<nonn. d. 25.44> ἄπνοα, Γοργείης ὀφιώδεα λήια χαίτης,
<nonn. d. 25.45> αἱμαλέῃ ῥαθάμιγγι κατάρρυτα λείψανα κόρσης,
<nonn. d. 25.46> ἡμιτελές σύριγμα νεοτμήτων ἀπὸ λαιμῶν
<nonn. d. 25.47> λεπτὸν ὑποτρίζοντα: καὶ οὐ στίχεν ἄρσενι χάρμῃ,
<nonn. d. 25.48> οὐ τότε χερσαίης ἐνοπῆς κτύπος, οὐδ' ἐνὶ πόντῳ
<nonn. d. 25.49> Περσέι μαρναμένῳ πολεμήια λαίφεα νηῶν
<nonn. d. 25.50> ἐγρεμόθοις ἀνέμοισιν ̓́Αρης κολπώσατο ναύτης,
<nonn. d. 25.51> οὐ φονίῃ ῥαθάμιγγι Λίβυς φοινίσσετο Νηρεύς,
<nonn. d. 25.52> οὐ νέκυν αὐτοκύλιστον ἐδέξατο λοίγιον ὕδωρ:
<nonn. d. 25.53> ἀλλὰ δρακοντείης τρομέων συριγμὸν ἐθείρης
<nonn. d. 25.54> Σθεννοῦς μαινομένης πτερόεις ἐλελίζετο Περσεύς,
<nonn. d. 25.55> καὶ κυνέην ̓Αίδαο φέρων καὶ Παλλάδος ἅρπην,
<nonn. d. 25.56> καὶ πτερὸν ̔Ερμάωνος ἔχων καὶ Ζῆνα τοκῆα,
<nonn. d. 25.57> ὠκυτέρῳ φύξηλις ἀνῃώρητο πεδίλῳ,
<nonn. d. 25.58> Εὐρυάλης μύκημα καὶ οὐ σάλπιγγος ἀκούων,
<nonn. d. 25.59> συλήσας Λιβύης ὀλίγον σπέος: οὐ στρατὸν ἀνδρῶν
<nonn. d. 25.60> ἔκτανεν, οὐ φλογόεντι πόλιν τεφρώσατο δαλῷ.
<nonn. d. 25.61> ἀλλ' οὐ τοῖος ἔην Βρομίου μόθος: οὐ ποσὶν ἕρπων
<nonn. d. 25.62> Βάκχος ἐθωρήχθη δολόεις πρόμος, οὐδὲ λοχήσας
<nonn. d. 25.63> φρουρὸν ἀκοιμήτοιο μετήλυδα κύκλον ὀπωπῆς
<nonn. d. 25.64> Φορκίδος ἀλλοπρόσαλλον ἀμειβομένης πτερὸν ̔́Υπνου
<nonn. d. 25.65> ἤνυσε θῆλυν ἄεθλον ἀθωρήκτοιο Μεδούσης:
<nonn. d. 25.66> ἀλλὰ διατμήγων δηίων στίχα δίζυγι νίκῃ
<nonn. d. 25.67> χερσαίου πολέμοιο καὶ ὑγροπόροιο κυδοιμοῦ
<nonn. d. 25.68> λύθρῳ γαῖαν ἔδευσε, καὶ αἵματι κῦμα κεράσσας
<nonn. d. 25.69> Νηρεΐδας φοίνιξεν ἐρευθιόωντι ῥεέθρῳ,
<nonn. d. 25.70> κτείνων βάρβαρα φῦλα: πολὺς δ' ἐπὶ μητέρι Γαίῃ
<nonn. d. 25.71> ὑψιλόφων ἀκάρηνος ἐτυμβεύθη στάχυς ̓Ινδῶν,
<nonn. d. 25.72> πολλοὶ δ' ἐν πελάγεσσιν ὀλωλότες ὀξέι θύρσῳ
<nonn. d. 25.73> αὐτόματοι πλωτῆρες ἐπορθμεύοντο θαλάσσῃ,
<nonn. d. 25.74> ̓Ινδῶν νεκρὸς ὅμιλος. ἀνικήτῳ δὲ Λυαίῳ
<nonn. d. 25.75> ὕδασιν αἰχμάζοντος ἐγερσιμόθου ποταμοῖο
<nonn. d. 25.76> ̓́Αρεα κυματόεντα παρέρχομαι, ὁππότε πεύκη
<nonn. d. 25.77> Βακχιὰς αἰθαλόεσσα κατέφλεγε βάρβαρον ὕδωρ
<nonn. d. 25.78> μυδαλέῳ σπινθῆρι, καὶ ἔζεε κύματι θερμῷ
<nonn. d. 25.79> καπνὸν ἀναβλύζων ποταμήιον ὑγρὸς ̔Υδάσπης.
<nonn. d. 25.80> ἀλλ' ἐρέεις, ὅτι “κῆτος ἁλίτροφον ἔκτανε Περσεύς:
<nonn. d. 25.81> ὄμματι Γοργείῳ πετρώσατο θῆρα θαλάσσης.”
<nonn. d. 25.82> τί πλέον, εἰ φονίης δεδοκημένος ὄμμα Μεδούσης
<nonn. d. 25.83> ἀνδρομέων μελέων ἑτερότροπον εἶδος ἀμείψας
<nonn. d. 25.84> εἰς λίθον αὐτοτέλεστον ἐμορφώθη Πολυδέκτης;
<nonn. d. 25.85> Βάκχου δ' ̓Ινδοφόνου βριαρὸς πόνος οὐ μία Γοργώ,
<nonn. d. 25.86> οὐ λίθος ἠερόφοιτος ἁλίκτυπος ἢ Πολυδέκτης:
<nonn. d. 25.87> ἀλλὰ δρακοντοκόμων καλάμην ἤμησε Γιγάντων
<nonn. d. 25.88> Βάκχος ἀριστεύων ὀλίγῳ ῥηξήνορι θύρσῳ,
<nonn. d. 25.89> ὁππότε Πορφυρίωνι μαχήμονα κισσὸν ἰάλλων
<nonn. d. 25.90> ̓Εγκέλαδον στυφέλιξε καὶ ἤλασεν ̓Αλκυονῆα
<nonn. d. 25.91> αἰχμάζων πετάλοισιν: ὀιστεύοντο δὲ θύρσοι
<nonn. d. 25.92> γηγενέων ὀλετῆρες, ἀοσσητῆρες ̓Ολύμπου,
<nonn. d. 25.93> χερσὶ διηκοσίῃσιν ἕλιξ ὅτε λαὸς ̓Αρούρης
<nonn. d. 25.94> θλίβων ἀστερόεσσαν ἴτυν πολυδειράδι κόρσῃ
<nonn. d. 25.95> λεπταλέῳ γόνυ κάμψεν ἀκοντιστῆρι κορύμβῳ,
<nonn. d. 25.96> ἔγχεϊ κισσήεντι, καὶ οὐ πυρόεντι κεραυνῷ
<nonn. d. 25.97> τηλίκος ἐσμὸς ἔπιπτεν, ὅσος ῥηξήνορι θύρσῳ.
<nonn. d. 25.98> ἀλλά φίλοι, κρίνωμεν: ἐν ἀντολίῃ μὲν ἀρούρῃ
<nonn. d. 25.99> ̓Ινδοφόνους ἱδρῶτας ὀπιπεύων Διονύσου
<nonn. d. 25.100> ἠέλιος θάμβησεν, ὑπὲρ δυτικοῖο δὲ κόλπου
<nonn. d. 25.101> Εσπερίη Περσῆα τανύπτερον εἶδε Σελήνη,
<nonn. d. 25.102> βαιὸν ἀεθλεύσαντα πόνον γαμψώνυχι χαλκῷ:
<nonn. d. 25.103> καὶ Φαέθων ὅσον εὖχος ὑπέρτερον ἔλλαχε Μήνης,
<nonn. d. 25.104> τόσσον ἐγὼ Περσῆος ἀρείονα Βάκχον ἐνίψω.
<nonn. d. 25.105> ̓́Ιναχος ἀμφοτέρων πέλε μάρτυρος, ὁππότε κισσῷ
<nonn. d. 25.106> καὶ φονίῳ νάρθηκι Μυκηνίδες ἤρισαν αἰχμαὶ
<nonn. d. 25.107> χαλκοβαρεῖς, Σατύρων δὲ φιλεύιον ̓́Αρεα φεύγων
<nonn. d. 25.108> θυρσοφόρῳ Βρομίῳ δρεπανηφόρος εἴκαθε Περσεύς,
<nonn. d. 25.109> καὶ δόρυ θοῦρον ἔπεμπε μαχήμονος ἀντὶ Λυαίου
<nonn. d. 25.110> οὐτιδανὴν ἀσίδηρον ἀκοντίζων ̓Αριάδνην:
<nonn. d. 25.111> οὐκ ἄγαμαι Περσῆα μίαν κτείναντα γυναῖκα,
<nonn. d. 25.112> εἵμασι νυμφιδίοισιν ἔτι πνείουσαν ̓Ερώτων.
<nonn. d. 25.113> εἰ δὲ Διὸς χρυσέων μεγαλίζεται εἵνεκα λέκτρων,
<nonn. d. 25.114> οὐ Δανάην ἐκόμισσεν ἐς οὐρανὸν ὑέτιος Ζεύς,
<nonn. d. 25.115> κυδαίνων γονίμης φιλοπάρθενον ὄμβρον ἐέρσης
<nonn. d. 25.116> βαιῆς κλεψιγάμου: Σεμέλη δ' ἐπέβαινεν ̓Ολύμπου
<nonn. d. 25.117> σὺν Διί, σὺν μακάρεσσι μιῆς ψαύουσα τραπέζης,
<nonn. d. 25.118> υἱέι βοτρυόεντι παρεζομένη Διονύσῳ:
<nonn. d. 25.119> οὐ Δανάη λάχεν οἶκον ̓Ολύμπιον, ὑγροπόρου δὲ
<nonn. d. 25.120> λάρνακος ἔνδον ἐοῦσα Διὸς ναυτίλλετο νύμφη,
<nonn. d. 25.121> μεμφομένη ζυγίων ἀπατήλιον ὄμβρον ̓Ερώτων,
<nonn. d. 25.122> ἄστατον ὄλβον ἔχοντα μινυνθαδίου νιφετοῖο.
<nonn. d. 25.123> οἶδα μέν ̓Ανδρομέδην, ὅτι φαίνεται ἐντὸς ̓Ολύμπου,
<nonn. d. 25.124> ἀλλὰ πάλιν μογέει καί ἐν αἰθέρι: καί τάχα δειλὴ
<nonn. d. 25.125> πολλάκι τοῖον ἔλεξεν ἔπος νεμεσήμονι φωνῇ:
<nonn. d. 25.126> “τί πλέον, εἵ με κόμισσας ἐς αἰθέρα, νυμφίε Περσεῦ;
<nonn. d. 25.127> καλὸν ἐμοὶ πόρες ἕδνον ̓Ολύμπιον: ἀστερόεν γὰρ
<nonn. d. 25.128> κῆτος ἔτι κλονέει με καὶ ἐνθάδε, καὶ νέον ἄλλον
<nonn. d. 25.129> ἀντίτυπον προτέροιο μετά χθόνα καὶ φόβον ἅλμης
<nonn. d. 25.130> εἰσέτι δεσμὸν ἔχω καὶ ὲν ἄστρασιν: οὐ σέθεν ἅρπη
<nonn. d. 25.131> οὐρανίη με σάωσε: μάτην δέ μοι ἐντὸς ̓Ολύμπου
<nonn. d. 25.132> μείλιχον ἀστραίης ἀμαρύσσεται ὄμμα Μεδούσης:
<nonn. d. 25.133> κῆτος ἔτι κλονέει με, καὶ οὐ πτερὰ κοῦφα τιταίνεις.
<nonn. d. 25.134> μήτηρ ἀχνυμένη με βιάζεται, ὅττι καὶ αὐτὴ
<nonn. d. 25.135> δειλὴ Κασσιέπεια δι' αἰθέρος εἰς ἄλα δύνει
<nonn. d. 25.136> Νηρεΐδας τρομέουσα, καὶ ὀλβίζει δρόμον ̓́Αρκτου
<nonn. d. 25.137> ἄβροχον ̓Ωκεανοῖο καὶ οὐ ψαύοντα θαλάσσης:
<nonn. d. 25.138> καὶ φόβον ̓Ανδρομέδης ὁρόων καὶ Κῆτος ̓Ολύμπου
<nonn. d. 25.139> γηραλέος μετὰ γαῖαν ὀδύρεται ἐνθάδε Κηφεύς.”
<nonn. d. 25.140> τοῖον ἔπος βαρύδεσμος ἀνίαχε πολλάκι νύμφη,
<nonn. d. 25.141> Περσέα κικλήσκουσα, καὶ οὐ χραίσμησεν ἀκοίτης.
<nonn. d. 25.142> εἰ δέ καὶ ̓Ανδρομέδης ἐπαγάλλεται ἄστρασι Περσεύς.
<nonn. d. 25.143> δόχμιον ὄμμα τίταινε δι' αἰθέρος, ἧχι φαείνει
<nonn. d. 25.144> αἰγλήεις ̓Οφιοῦχος ̓́Οφιν δινωτὸν ἀείρων,
<nonn. d. 25.145> καὶ Στέφανον περίκυκλον ἐσαθρήσεις ̓Αριάδνης
<nonn. d. 25.146> σύνδρομον ̓Ηελίοιο, συναντέλλοντα Σελήνῃ,
<nonn. d. 25.147> ἵμερον ἀγγέλλοντα φιλοστεφάνου Διονύσου.
<nonn. d. 25.148> οἶδα μόθου Μίνωος, ὃν ὤπασε θῆλυς ̓Ενυὼ
<nonn. d. 25.149> κεστὸν ἐλαφρίζουσα καὶ οὐ τελαμῶνα βοείης,
<nonn. d. 25.150> ὁππότε Κύπρις ἕην κορυθαιόλος, ὁππότε Πειθὼ
<nonn. d. 25.151> χάλκεον ἔγχος ἔπαλλε καὶ ἔπλετο Παλλὰς ̓Αθήνη,
<nonn. d. 25.152> μαρναμένῳ Μίνωι συνέμπορος, ἐν δὲ κυδοιμοῖς
<nonn. d. 25.153> ἀπτολέμων τόξευε γαμοστόλος ἑσμὸς ̓Ερώτων,
<nonn. d. 25.154> καὶ Πόθος ἱμερόεις πτολιπόρθιος, ἡνίκα λαῷ
<nonn. d. 25.155> Νισαίῳ Μεγαρῆι Κυδωνιὰς ἔβρεμε σάλπιγξ,
<nonn. d. 25.156> εὖτε Φόβον καὶ Δεῖμον ἰδὼν συνάεθλον ̓Ερώτων
<nonn. d. 25.157> ἴχνεσιν αἰδομένοισιν ἐχάζετο χάλκεος ̓́Αρης,
<nonn. d. 25.158> ἀσπίδα κουφίζουσαν ὀπιπεύων ̓Αφροδίτην
<nonn. d. 25.159> καὶ Πόθον αἰχμάζοντα, καὶ εὐθώρηκι μαχητῇ
<nonn. d. 25.160> ἁβροχίτων ἐτέλεσσεν ̓́Ερως καλλίτριχα νίκην:
<nonn. d. 25.161> Σκύλλα γὰρ ὑπνώοντος ἀκερσικόμοιο τοκῆος
<nonn. d. 25.162> ἥλικα πορφυρέης ἀπεκείρατο βότρυν ἐθείρης,
<nonn. d. 25.163> καὶ πόλιν ἔπραθε πᾶσαν ἕνα τμητῆρι σιδήρῳ
<nonn. d. 25.164> βόστρυχον ἀμήσασα πολισσούχοιο καρήνου.
<nonn. d. 25.165> Μίνως μὲν πτολίπορθος ἑῷ ποτε κάλλεϊ γυμνῷ
<nonn. d. 25.166> ὑσμίνης τέλος εὗρε, καὶ νίκησε σιδήρῳ,
<nonn. d. 25.167> ἀλλὰ πόθῳ καὶ ἔρωτι: κορυσσομένου δὲ Λυαίου
<nonn. d. 25.168> οὐ Πόθος ἐπρήυνεν ἀκοντοφόρων μόθον ̓Ινδῶν,
<nonn. d. 25.169> οὐ Παφίη κεκόρυστο συναιχμάζουσα Λυαίῳ,
<nonn. d. 25.170> κάλλεϊ νικήσασα, μόθου τέλος οὐ μία κούρη
<nonn. d. 25.171> οἰστρομανὴς χραίσμησεν ἐρασσαμένη Διονύσου,
<nonn. d. 25.172> οὐ δόλος ἱμερόεις, οὐ βόστρυχα Δηριαδῆος,
<nonn. d. 25.173> ἀλλὰ πολυσπερέων πολέμων ἑτερότροπος ̓Ινδὸς
<nonn. d. 25.174> νίκης εὖχος ἔχων παλιναυξέος. εἰ δὲ γεραίρεις
<nonn. d. 25.175> ̓́Ιναχον ̔Ηρακλῆος, ὅλον πόνον αὐτὸς ἐλέγξω.
<nonn. d. 25.176> οἶδα μέν, ὅττι λέοντι βραχίονα λοξὸν ἑλίξας
<nonn. d. 25.177> εὐπαλάμῳ πήχυνε περίπλοκον αὐχένα δεσμῷ,
<nonn. d. 25.178> πότμον ἄγων ἀσίδηρον, ὅπῃ ζωαρκέι λαιμῷ
<nonn. d. 25.179> ἔμπνοος ἀσφαράγοιο μέσος πορθμεύεται ἀήρ:
<nonn. d. 25.180> οὐκ ἄγαμαι καὶ τοῦτο: παρ' εὐπετάλῳ ποτὲ λόχμῃ
<nonn. d. 25.181> χερσὶ λεοντοφόνοισιν ἀριστεύουσα Κυρήνη
<nonn. d. 25.182> παρθένος ἔργον ἔτευξεν ὁμοίιον, ὅττι καὶ αὐτὴ
<nonn. d. 25.183> ἄρσενα θῆρα δάμασσεν ἀκαμπέι θήλεϊ δεσμῷ:
<nonn. d. 25.184> ἀρτιθαλὴς δ' ἔτι κοῦρος ἐν οὔρεσι Βάκχος ἀθύρων
<nonn. d. 25.185> χειρὶ μιῇ λασίου δεδραγμένος ἀνθερεῶνος
<nonn. d. 25.186> φοίνιον εἷλκε λέοντα, καὶ ὤρεγε μητέρι ̔Ρείῃ
<nonn. d. 25.187> αὐχενίου πλοκάμοιο κεχηνότα θῆρα πιέζων:
<nonn. d. 25.188> εἷλκεν ἔτι ζώοντα, περισφίγξας δὲ λεπάδνῳ
<nonn. d. 25.189> θῆρα κυβερνητῆρι διεσφήκωσε χαλινῷ
<nonn. d. 25.190> ζεύξας δοῦλα γένεια, καὶ ἥμενος ὑψόθι, δίφρου
<nonn. d. 25.191> ἄγρια ταρβαλέων ἐπεμάστιε νῶτα λεόντων.
<nonn. d. 25.192> πορδαλίων δὲ γένεθλα καὶ ὠμοβόρων γένος ἄρκτων
<nonn. d. 25.193> νηπιάχοις παλάμῃσιν ἐδουλώθη Διονύσου.
<nonn. d. 25.194> οἶδα καὶ ̓Αρκάδα κάπρον ὀρίδρομον: ἀλλὰ Λυαίῳ
<nonn. d. 25.195> παίγνια κουρίζοντι σύες καὶ φῦλα λεόντων.
<nonn. d. 25.196> τί πλέον ̔Ηρακλέης θρασὺς ἥνυσεν, εἴ τινα πηγὴν
<nonn. d. 25.197> πολλὰ καμὼν ὀλίγην ὀφιώδεα λύσατο Λέρνην,
<nonn. d. 25.198> τέμνων αὐτοτέλεστα θαλύσια φωλάδος ὕδρης
<nonn. d. 25.199> φυταλίην πολύδειρον ἀνασταχύοντα δρακόντων;
<nonn. d. 25.200> αἴθε δὲ μοῦνος ἔπεφνε, καὶ οὐκ ἐκάλεσσε μογήσας
<nonn. d. 25.201> ἀρτιφύτων ̓Ιόλαον ἀλοιητῆρα καρήνων,
<nonn. d. 25.202> δαλὸν ἀερτάζοντα σελασφόρον, εἰσόκεν ἄμφω
<nonn. d. 25.203> θῆλυν ὄφιν πρήνιξαν, ἐγὼ δ' οὐκ οἶδα γεραίρειν
<nonn. d. 25.204> οὐτιδανῇ δύο φῶτας ἐριδμαίνοντας ἐχίδνῃ:
<nonn. d. 25.205> εἷς πόνος ἀμφοτέροισι μερίζετο: θυρσοφόρος δὲ
<nonn. d. 25.206> μοῦνος ἀποτμήξας ὀφιώδεας υἷας ̓Αρούρης
<nonn. d. 25.207> Εὔιος ἔχραε πᾶσι, Διὸς πρόμος, ὧν ὑπὲρ ὥμων
<nonn. d. 25.208> ἀμφιλαφεῖς ἑκάτερθεν ἀμοιβάδες ἔρρεον ὕδραι,
<nonn. d. 25.209> ὕδρης ̓Ιναχίης πολὺ μείζονες, ἀντὶ δὲ Λέρνης
<nonn. d. 25.210> ἀσταθέες σύριζον ἐν αἰθέρι γείτονες ἄστρων.
<nonn. d. 25.211> ἱλήκοις, ̓Ιόλαε: σὺ γὰρ δέμας ἔφλεγες ὕδρης,
<nonn. d. 25.212> καὶ μόνος ̔Ηρακλέης, μόνος ἥρπασεν οὕνομα νίκης.
<nonn. d. 25.213> οὐ Νεμέην ἐλάχειαν ἐμὸς πρόμος, οὕ τινα Λέρνην
<nonn. d. 25.214> Βάκχος ἀνεζώγρησε πολυσφαράγων ἀπὸ λαιμῶν,
<nonn. d. 25.215> θάμνον ἐχιδνήεντα ταμὼν παλιναυξέος ὕδρης,
<nonn. d. 25.216> ἀλλὰ Νότον καὶ ταρσὰ Βορήια καὶ πτερὸν Εὕρου
<nonn. d. 25.217> καὶ Ζέφυρον κήρυκα φέρων τετράζυγι νίκῃ
<nonn. d. 25.218> ὠκεανόν, χθόνα, πόντον ἑῶν ἔπλησεν ἀέθλων.
<nonn. d. 25.219> εἰ κλέος ἀνδρὶ φέρουσι δράκων, εἰ φωλάδες ὕδραι,
<nonn. d. 25.220> Βάκχου στέμματα ταῦτα λεχώια, ταῦτα Λυαίου
<nonn. d. 25.221> φρικτὰ δρακοντείων ὀφιώδεα δεσμὰ κομάων,
<nonn. d. 25.222> ἐξ ὅτε πατρὸς ἔλειπε τελεσσιγόνου πτύχα μηροῦ.
<nonn. d. 25.223> Σιγήσω κεμάδος χρύσεον κέρας, οὕ τι χαλέψω
<nonn. d. 25.224> τηλίκον ̔Ηρακλῆα μιῆς ἐλάφοιο φονῆα:
<nonn. d. 25.225> μὴ τρομερῆς ἐλάφου μιμνήσκεο: νεβροφόνῳ γὰρ
<nonn. d. 25.226> θυιάδι βαιὸν ἄθυρμα πέλει κεμαδοσσόος ἄγρη.
<nonn. d. 25.227> Κνώσσιον ̔Ηρακλῆος ἔα πόνον: οἰστρομανῆ γὰρ
<nonn. d. 25.228> οὐκ ἄγαμαί τινα ταῦρον, ὃν ἤλασεν, ὅττι τινάσσων
<nonn. d. 25.229> τοσσατίην κορύνην ὀλίγην ἔτμηξε κεραίην:
<nonn. d. 25.230> πολλάκι τοῦτο τέλεσσε γυνὴ μία, πολλάκι Βάκχη
<nonn. d. 25.231> ἄσπετον εὐκεράων ἀγέλην δαιτρεύσατο ταύρων,
<nonn. d. 25.232> οὐτιδανὴ θεράπαινα βοοκραίρου Διονύσου:
<nonn. d. 25.233> θηγαλέην δ' ἐπίκυρτον ἀνειρύσσασα κεραίην
<nonn. d. 25.234> πολλάκις, εἰ κεράεσσιν ἐμάρνατο μαινόμενος βοῦς,
<nonn. d. 25.235> εἰς γόνυ ταῦρον ἔκαμψεν, ἀκοντιστῆρα λεόντων.
<nonn. d. 25.236> κάλλιπε καὶ τριλόφοιο καρήατα Γηρυονῆος:
<nonn. d. 25.237> καὶ γὰρ ἐμὸς Διόνυσος ἑῷ ταμεσίχροϊ κισσῷ
<nonn. d. 25.238> ̓́Αλπον ἀπηλοίησε, θεημάχον υἱὸν ̓Αρούρης,
<nonn. d. 25.239> ̓́Αλπον ἐχιδναίοις ἑκατὸν κομόωντα καρήνοις,
<nonn. d. 25.240> ἠελίου ψαύοντα καὶ αὖ ἐρύοντα Σελήνην,
<nonn. d. 25.241> ἀστραίην πλοκάμοισι περιθλίβοντα χορείην.
<nonn. d. 25.242> ἆθλα μὲν ̔Ηρακλῆος, ὃν ἤροσεν ἀθάνατος Ζεὺς
<nonn. d. 25.243> ̓Αλκμήνης τρισέληνον ἔχων παιδοσπόρον εὐνήν,
<nonn. d. 25.244> οὐτιδανὸς πόνος ἦεν ὀρίτροφος: ἔργα δὲ Βάκχου
<nonn. d. 25.245> ἠὲ Γίγας πολύπηχυς ἢ ὑψιλόφων πρόμος ̓Ινδῶν,
<nonn. d. 25.246> οὐ κεμάς, οὐ βοέης ἀγέλης στίχες, οὐ λάσιος σῦς,
<nonn. d. 25.247> οὐδὲ κύων, ἣ ταῦρος, ἢ αὐτόπρεμνος ὀπώρη
<nonn. d. 25.248> χρυσοφαής, ἣ κόπρος, ἢ ἄστατος ὄρνις ἀλήτης
<nonn. d. 25.249> οὐτιδανὴν ἀσίδηρον ἔχων πτερόεσσαν ἀκωκήν,
<nonn. d. 25.250> ἢ γένυς ἱππείη ξεινοκτόνος, οὐ μία μίτρη
<nonn. d. 25.251> ̔Ιππολύτης ἐλάχεια: Διωνύσοιο δὲ νίκη
<nonn. d. 25.252> Δηριάδης ἀπέλεθρος ἢ εἰκοσίπηχυς ̓Ορόντης.
<nonn. d. 25.253> παμφαὲς υἱὲ Μέλητος, ̓Αχαιίδος ἄφθιτε κῆρυξ,
<nonn. d. 25.254> ἱλήκοι σέο βίβλος ὁμόχρονος ἠριγενείῃ:
<nonn. d. 25.255> Τρῳάδος ὑσμίνης οὐ μνήσομαι: οὐ γὰρ ἐίσκω
<nonn. d. 25.256> Αἰακίδῃ Διόνυσον ἢ ̔́Εκτορι Δηριαδῆα.
<nonn. d. 25.257> ὑμαήσειν μὲν ὄφελλε τόσον καὶ τοῖον ἀγῶνα
<nonn. d. 25.258> Μοῦσα τεὴ καὶ Βάκχον ἀκοντιστῆρα Γιγάντων,
<nonn. d. 25.259> ἄλλοις δ' ὑμνοπόλοισι πόνους ̓Αχιλῆος ἐᾶσαι,
<nonn. d. 25.260> εἰ μὴ τοῦτο Θέτις γέρας ἥρπασεν. ἀλλὰ λιγαίνειν
<nonn. d. 25.261> πνεῦσον ἐμοὶ τεὸν ἄσθμα θεόσσυτον: ὑμετέρης γὰρ
<nonn. d. 25.262> δεύομαι εὐεπίης, ὅτι τηλίκον ̓́Αρεα μέλπων
<nonn. d. 25.263> ̓Ινδοφόνους ἱδρῶτας ἀμαλδύνω Διονύσου.
<nonn. d. 25.264> ἀλλά, θεά, με κόμιζε τὸ δεύτερον εἰς μέσον ̓Ινδῶν,
<nonn. d. 25.265> ἔμπνοον ἔγχος ἔχοντα καὶ ἀσπίδα πατρὸς ̔Ομήρου,
<nonn. d. 25.266> μαρνάμενον Μορρῆι καὶ ἄφρονι Δηριαδῆι
<nonn. d. 25.267> σὺν Διὶ καὶ Βρομίῳ κεκορυθμένον: ἐν δὲ κυδοιμοῖς
<nonn. d. 25.268> Βακχιάδος σύριγγος ἀγέστρατον ̔??̓χν ἀκούσω
<nonn. d. 25.269> καὶ κτύπον οὐ λήγοντα σοφῆς σάλπιγγος ̔Ομήρου,
<nonn. d. 25.270> ὄφρα κατακτείνω νοερῷ δορὶ λείψανον ̓Ινδῶν.
<nonn. d. 25.271> ὣς ὁ μὲν ̓Ινδῴοιο περὶ ῥάχιν εὔβοτον ὕλης
<nonn. d. 25.272> ἕζετο Βάκχος ὅμιλος ἐρημάδος ἀστὸς ἐρίπνης,
<nonn. d. 25.273> ἀμβολίῃ πολέμοιο: φόβῳ δ' ἐλελίζετο Γάγγης
<nonn. d. 25.274> οἰκτείρων ἑὰ τέκνα: νεοφθιμένων δ' ἐπὶ πότμῳ
<nonn. d. 25.275> πᾶσα πόλις δεδόνητο: φιλοθρήνων δὲ γυναικῶν
<nonn. d. 25.276> πενθαλέοις πατάγοισιν ἐπεσμαράγησαν ἀγυιαί.
<nonn. d. 25.277> Δηριάδην δ' ἐλέλιζε φόβος καὶ θαῦμα καὶ αἰδώς:
<nonn. d. 25.278> ἤδη γὰρ κλύε πάντα: τὸ δὲ πλέον ὄμματι λοξῷ
<nonn. d. 25.279> ἄχνυτο παπταίνων, ὅτι θέσκελον εἶδος ἀμείψας
<nonn. d. 25.280> οἴνῳ κυματόεντι μέλας κελάρυζεν ̔Υδάσπης.
<nonn. d. 25.281> κεῖθι καὶ εὐρυγένειος ἑὸν πόδα νωθρὸν ἑλίσσων
<nonn. d. 25.282> κάμμορος ἀχλυόεσσαν ἔχων ἀλαωπὸν ὀμίχλην,
<nonn. d. 25.283> ξανθὴν λυσιπόνοιο μέθης ἔρραινεν ἐέρσην
<nonn. d. 25.284> ὄμμασι κολλητοῖσιν: ἀρυομένου δὲ προσώπου
<nonn. d. 25.285> οἰνωπὰς ῥαθάμιγγας ἀνωίχθησαν ὀπωπαί:
<nonn. d. 25.286> τερπομένοις δὲ πόδεσσι γέρων ἐχόρευε λιγαίνων
<nonn. d. 25.287> ἰκμάδα φοινίσσουσαν ἀλεξικάκου ποταμοῖο:
<nonn. d. 25.288> χερσὶ δὲ γηραλέῃσι ῥόον νεφεληδὸν ἀφύσσων
<nonn. d. 25.289> πορφυρέης ἔπλησε μέθης εὐώδεας ἀσκούς,
<nonn. d. 25.290> καὶ Διὶ βωμὸν ἀνῆψε καὶ οἰνοχύτῳ Διονύσῳ,
<nonn. d. 25.291> ἀθρήσας Φαέθοντος ἀήθεος ὄψιμον αἴγλην.
<nonn. d. 25.292> καὶ κύνας οἰνωθέντας ἐπ' ᾐόνι κοῦρος ἐάσας
<nonn. d. 25.293> λαρὸν ὕδωρ λάπτοντας ἐρευθομένου ποταμοῖο
<nonn. d. 25.294> θηρητὴρ ὁμόφοιτος ὀρειάδος ἰοχεαίρης
<nonn. d. 25.295> εἰς πόλιν ἴχνος ἔκαμψεν, ἀπειθέι Δηριαδῆι
<nonn. d. 25.296> ἀγγέλλων γλυκὺ χεῦμα μεθυσφαλέος ποταμοῖο.
<nonn. d. 25.297> ἤδη δ' ἀμπελόεσσα δι' ἄστεος ἔτρεχεν ὀδμὴ
<nonn. d. 25.298> καὶ λιαροῖς ἀνέμοισιν ὅλας ἐμέθυσσεν ἀγυιάς,
<nonn. d. 25.299> νίκην ̓Ινδοφόνοιο προθεσπίζουσα Λυαίου:
<nonn. d. 25.300> πύργοις δ' ἠλιβάτοισιν ἐναυλίζοντο πολῖται
<nonn. d. 25.301> δειδιότες, καὶ τεῖχος ἐμιτρώσαντο βοείαις
<nonn. d. 25.302> ἄστεος ὑψιλόφοιο φυλάκτορες. ὲν δὲ κολώναις
<nonn. d. 25.303> ἀσχαλόων Διόνυσος ἐμέμφετο πολλάκις ̔́Ηρῃ,
<nonn. d. 25.304> ὅττι πάλιν φθονέουσα μάχην ἀνεσείρασεν ̓Ινδῶν,
<nonn. d. 25.307> πλησαμένης δέκα κύκλα παλιννόστοιο Σελήνης
<nonn. d. 25.308> μετρήσασα μόθοιο τριηκοστῆς δρόμον ̓Ηοῦς:
<nonn. d. 25.305> νίκης δ' ἐλπίδα πᾶσαν ἀνερρίπιζον ἀῆται.
<nonn. d. 25.306> παπταίνων δὲ λέοντας ἀεργηλῇ παρὰ φάτνῃ,
<nonn. d. 25.309> οἶα λέων βρυχᾶτο καὶ ἔστενεν ἔνδοθι λόχμης
<nonn. d. 25.310> ὄμμασιν ἀκλαύτοισι: κατηφιόωντι δὲ Βάκχῳ
<nonn. d. 25.311> ἑλκεχίτων Σκυθικοῖο δι' οὔρεος ἄσπορος ̓́Αττις
<nonn. d. 25.312> ἵκετο μαστίζων μετανάστιον ἄρμα λεόντων,
<nonn. d. 25.313> ̔Ρείης θεσπεσίης ταχὺς ἄγγελος, ὅς ποτε χαλκῷ
<nonn. d. 25.314> φοινίξας γονόεντα τελεσσιγάμου στάχυν ἥβης
<nonn. d. 25.315> ῥῖψεν ἀνυμφεύτων φιλοτήσιον ὄγμον ἀρότρων,
<nonn. d. 25.316> ἄρσενος ἀμητοῖο θαλύσιον, αἱμαλέῃ δέ
<nonn. d. 25.317> παιδογόνῳ ῥαθάμιγγι περιρραίνων πτύχα μηροῦ
<nonn. d. 25.318> θερμὸν ἀλοιητῆρι δέμας θήλυνε σιδήρῳ:
<nonn. d. 25.319> ὃς τότε διφρεύων Κυβεληίδος ἅρμα θεαίνης
<nonn. d. 25.320> ἄγγελος ἀσχαλόωντι παρήγορος ἦλθε Λυαίῳ:
<nonn. d. 25.321> καί μιν ἰδὼν Διόνυσος ἀνέδραμε, μὴ σχεδὸν ἔλθῃ
<nonn. d. 25.322> ̔Ρείην πανδαμάτειραν ἄγων ἐπὶ φύλοπιν ̓Ινδῶν.
<nonn. d. 25.323> στήσας δ' ἄγριον ἅρμα, δι' ἄντυγος ἡνία τείνας,
<nonn. d. 25.324> καὶ ῥοδέης ἀχάρακτα γενειάδος ἄκρα φαείνων
<nonn. d. 25.325> Βάκχῳ μῦθον ἔλεξε, χέων ὀξεῖαν ἰωήν:
<nonn. d. 25.326> “ἀμπελόεις Διόνυσε, Διὸς τέκος, ἔγγονε ̔Ρείης,
<nonn. d. 25.327> εἰπέ μοι εἰρομένῳ, πότε νόστιμος εἰς χθόνα Λυδῶν
<nonn. d. 25.328> ἵξεαι οὐλοκάρηνον ἀιστώσας γένος ̓Ιωδῶν;
<nonn. d. 25.329> οὔ πω ληιδίας κυανόχροας ἔδρακε ̔Ρείη,
<nonn. d. 25.330> οὔ πω σοὶ μετὰ δῆριν ὀρεσσαύλῳ παρὰ φάτνῃ
<nonn. d. 25.331> Μυγδονίων ἔσμηξε τεῶν ἱδρῶτα λεόντων
<nonn. d. 25.332> Πακτωλοῦ παρὰ χεῦμα ῥυηφενές: ἀλλὰ κυδοιμοῦ
<nonn. d. 25.333> ἄψοφον ἀενάων ἐτέων στροφάλιγγα κυλίνδεις:
<nonn. d. 25.334> οὔ πω θηροκόμῳ θεομήτορι σύμβολα νίκης
<nonn. d. 25.335> ̓Ινδῴων ἐκόμισσας ἑώια φῦλα λεόντων.
<nonn. d. 25.336> ἀλλὰ παρ' ̔Ηφαίστοιο καὶ ἀθανάτης σέο ̔Ρείης
<nonn. d. 25.337> δέχνυσο τεύχεα ταῦτα, τά περ κάμε Λήμνιος ἄκμων,
<nonn. d. 25.338> σὺν χθονὶ πόντον ἔχοντα καὶ αἰθέρα καἰ χορὸν ἄστρων.”
<nonn. d. 25.339> οὕ πω μῦθος ἔληγε, καἰ ἴαχε Βάκχος ἀγήνωρ:
<nonn. d. 25.340> “σχέτλιοί εἰσι θεοί, ζηλήμονες: ἐν πολέμοις μέν
<nonn. d. 25.341> εἰς μίαν ἠριγένειαν ἀιστῶσαι πόλιν ̓Ιωδῶν
<nonn. d. 25.342> ἔγχεϊ κισσήεντι δυνήσομαι: ἀλλά με νίκης
<nonn. d. 25.343> μητρυιῆς ἀέκοντα παραπλάζει φθόνος ̔́Ηρης.
<nonn. d. 25.344> ἀμφαδὰ Δηριάδῃ πρόμος ἵσταται ἄγριος ̓́Αρης
<nonn. d. 25.345> μαρνάμενος Σατύροισιν: ἐγὼ δέ ἑ πολλάκι θύρσῳ
<nonn. d. 25.346> οὐτῆσαι μενέαινον: ἀπειλήσας δὲ Κρονίων
<nonn. d. 25.347> βρονταίοις πατάγοισιν ἐμὴν ἀνεσείρασεν ὁρμήν.
<nonn. d. 25.348> ἀλλὰ βαρυσμαράγων νεφέων κτύπ0ον οὐράνιος Ζεὺς
<nonn. d. 25.349> σήμερον εὐνήσειε, καὶ αὔριον ̓́Αρεα δήσω,
<nonn. d. 25.350> εἰσόκεν εὐπήληκα διατμήξω στάχυν ̓Ιωδῶν.”
<nonn. d. 25.351> ὣς φάμενον Διόνυσον ἀμείβετο Λύδιος ̓́Αττις:
<nonn. d. 25.352> “αἰθέρος ἀστερόεσσαν ἀνούτατον ἀσπίδα πάλλων,
<nonn. d. 25.353> ὦ φίλος, οὐ τρομέοις χόλον ̓́Αρεος, οὐ φθόνον ̓́Ηρης;
<nonn. d. 25.355> οὐ στρατὸν ἀγκυλότοξον, ὅπως μὴ δούρατα πέμπων
<nonn. d. 25.356> ἠέλιον πλήξειεν ἢ οὐτήσειε Σελήνην.
<nonn. d. 25.357> τίς ξίφος ̓Ωρίωνος ἀμαλδύνειε μαχαίρῃ,
<nonn. d. 25.358> ἢ χθονίοις βελέεσσιν ὀιστεύσειε Βοώτην;
<nonn. d. 25.359> ἀλλ' ἐρέεις γενέτην κεραελκέα Δηριαδῆος:
<nonn. d. 25.360> ὠκεανὸν φορέοντι τί σοι ῥέξειεν ̔Υδάσπης;
<nonn. d. 25.361> θαρσήεις πολέμιζε τὸ δεύτερον, ὅττι κυδοιμοῦ
<nonn. d. 25.362> νίκην ὀψιτέλεστον ἐμὴ μαντεύσατο ̔Ρείη:
<nonn. d. 25.363> οὐ γὰρ πρὶν πολέμου τέλος ἔσσεται, εἰσόκε χάρμης
<nonn. d. 25.364> ἕκτον ἀναπλήσωσιν ἔτος τετράζυγες ̔͂Ωραι:
<nonn. d. 25.365> οὕτω γὰρ Διὸς ὄμμα καἰ ἀτρέπτου λίνα Μοίρης
<nonn. d. 25.366> νεύμασιν ̔Ηραίοισιν ἐπέτρεπον: ἐσσομένῳ δὲ
<nonn. d. 25.367> ἑβδομάτῳ λυκάβαντι διαρραίσεις πόλιν ̓Ινδῶν.”
<nonn. d. 25.368> ὥς εἰπὼν Βρομίῳ πόρεν ἀσπίδα: καὶ φρένα τέρπων
<nonn. d. 25.369> οἴνου λυσιπόνοιο φιλακρήτοισι κυπέλλοις
<nonn. d. 25.370> εἰλαπίνης ἔψαυσεν: ἀρεσσάμενος δέ τραπέζῃ
<nonn. d. 25.371> θυμὸν ἑὸν παλίνορσος ἐμάστιε νῶτα λεόντων,
<nonn. d. 25.372> νόστιμον εἰς Φρυγίην ὀρεσίδρομον ἄρμα νομεύων.
<nonn. d. 25.373> Καυκασίων δ' ἤλαυνε παρὰ πρηῶνας ἐναύλων,
<nonn. d. 25.374> ̓Ασσυρίων δέ κάρηνα καἰ οὔρεα δύσβατα Βάκτρων
<nonn. d. 25.375> καὶ σκοπιὰς Λιβάνοιο παρήλυθε καὶ ῥία Ταύρου,
<nonn. d. 25.376> εἰσόκε Μαιονίης ἐπέβη χθονός: αὐτοπαγῆ δὲ
<nonn. d. 25.377> ̔Ρείης ὀβριμόπαιδος ἐδύσατο θέσκελον αὐλήν:
<nonn. d. 25.378> ὠμοβόρους δὲ λέοντας ἀπεσφήκωσε λεπάδνων,
<nonn. d. 25.379> φάτνης δ' ἐγγὺς ἔδησε καὶ ἀμβροσίην πόρε φορβήν.
<nonn. d. 25.380> αὐτὰρ ὁ μητρῴην δεδαημένος ἔνθεον ὀμφὴν
<nonn. d. 25.381> θυρσομανὴς Διόνυσος ὀρειάσι μίσγετο Βάκχαις,
<nonn. d. 25.382> καλλείψας ἀνέμοισι κατηφέος ὄγκον ἀνίης,
<nonn. d. 25.383> χειρὶ σάκος δονέων πολυδαίδαλον, ὅπλον ̓Ολύμπου,
<nonn. d. 25.384> ̔Ηφαίστου σοφὸν ἔργον. ἀολλίζοντο δὲ λαοί,
<nonn. d. 25.385> ποικίλα παπταίνοντες ̓Ολύμπια θαύματα τέχνης,
<nonn. d. 25.386> θαύματα μαρμαίροντα, τά περ κάμεν οὐρανίη χεὶρ
<nonn. d. 25.387> ἀσπίδα δαιδάλλουσα πολύχροον, ἦς ἐνὶ μέσσῳ
<nonn. d. 25.388> ἐν μὲν γαῖαν ἔτευξε περίδρομον, ἀμφὶ δὲ γαίῃ
<nonn. d. 25.389> οὐρανὸν ἐσφαίρωσε χορῷ κεχαραγμένον ἄστρων,
<nonn. d. 25.390> καὶ χθονὶ πόντον ἔτευξεν ὁμόζυγον: αἰθέριον δὲ
<nonn. d. 25.391> χρυσῷ μὲν φλογέων ἐποχημένον ἄντυγι δίφρων
<nonn. d. 25.392> ἠέλιον ποίκιλλεν, ἀπ' ἀργυρέου δὲ μετάλλου
<nonn. d. 25.393> λευκαίνων τροχόεσσαν ὅλην κύκλωσε Σελήνην:
<nonn. d. 25.394> ἐν δέ τε τείρεα πάντα, τά περ πολυφεγγέι κόσμῳ
<nonn. d. 25.395> μιτρώσας στεφανηδὸν ἕλιξ ποικίλλεται αἰθὴρ
<nonn. d. 25.396> ἑπτὰ περὶ ζώνῃσι, καὶ ἀξονίῳ παρὰ κύκλῳ
<nonn. d. 25.397> ἄβροχον οὐρανίης διδυμάονα ῥυμὸν ̔Αμάξης:
<nonn. d. 25.398> ἄμφω γὰρ παρὰ νύσσαν ὑπέρτερον ̓Ωκεανοῖο
<nonn. d. 25.399> ἀλλήλων στιχόωσιν ἐπ' ἰξύι, καἰ τόσον αἰεὶ
<nonn. d. 25.400> νειόθι δυομένης κεφαλὴ κατακάμπτεται ̓́Αρκτου,
<nonn. d. 25.401> ὅσσον ἀνερχομένης ἑτέρης ἀνατείνεται αὐχήν:
<nonn. d. 25.402> διχθαδίης δὲ Δράκοντα μέσον ποίκιλλεν ̔Αμάξης,
<nonn. d. 25.403> ὃς σχεδὸν ἀμφοτέρων μεμερισμένα γυῖα συνάπτων
<nonn. d. 25.404> γαστέρος οὐρανίης ἑλικώδεϊ κάμπτεται ὁλκῷ,
<nonn. d. 25.405> ἄψ ἀνασειράζων δέμας αἰόλον, οἷά τε λοξοῦ
<nonn. d. 25.406> Μαιάνδρου κελάδοντος ἕλιξ ῥόος, ὅς διὰ γαίης
<nonn. d. 25.407> δοχμώσας ἐπίκυρτον ὕδωρ σπειρηδὸν ὁδεύει,
<nonn. d. 25.408> εἰς κεφαλὴν ̔Ελίκης ἀντώπιον ὄμμα τιταίνων
<nonn. d. 25.409> ἀστραίαις φολίδεσσι δέμας μιτρούμενος, ̓́Αρκτων
<nonn. d. 25.410> τείρεσιν ἀμφίζωστος: ἐπὶ γλώσσῃ δέ οἱ ἄκρῃ
<nonn. d. 25.411> φέγγος ἀποπτύων προτενὴς ἀμαρύσσεται ἀστήρ,
<nonn. d. 25.412> πέμπων πουλυόδοντα μέσην φλόγα χείλεσι γείτων.
<nonn. d. 25.413> τοῖα μὲν εἰς μέσα νῶτα σοφὸς τεχνήσατο χαλκεὺς
<nonn. d. 25.414> ἀσπίδος εὐτύκτοιο: χαριζόμενος δὲ Λυαίῳ
<nonn. d. 25.415> τεῦξε λυροδμήτοιο βοόκτιτα τείχεα Θήβης,
<nonn. d. 25.416> ἑπταπόρων στοιχηδὸν ἀμοιβαίων πυλεώνων
<nonn. d. 25.417> κτιζομένων: καἰ Ζῆθος ἕην περὶ πατρίδι κάμνων,
<nonn. d. 25.418> θλιβομένῃ πετραῖον ἐπωμίδι φόρτον ἀείρων:
<nonn. d. 25.419> ̓Αμφίων δ' ἐλίγαινε λυροκτύπος: ἀμφὶ δὲ μολπῇ
<nonn. d. 25.420> εἰς δρόμον αὐτοκύλιστον ἕλιξ ἐχόρευε κολώνη,
<nonn. d. 25.421> οἶά τε θελγομένη καὶ ἐν ἀσπίδι: καἰ τάχα φαίης ...
<nonn. d. 25.422> ποιητήν περ ἐοῦσαν, ὅτι σκιρτήματι παίζων
<nonn. d. 25.423> κοῦφος ἀκινήτης ἐλελίζετο παλμὸς ἐρίπνης:
<nonn. d. 25.424> σιγαλέῃ δὲ λύρῃ μεμελημένον ἅνδρα δοκεύων,
<nonn. d. 25.425> κραιπνὸν ἀνακρούοντα μέλος ψευδήμονι νευρῇ,
<nonn. d. 25.426> ἀγχιμολεῖν ἔσπευδες, ὅπως τεὸν οὖας ἐρείσας
<nonn. d. 25.427> πυργοδόμῳ φόρμιγγι καὶ ὑμετέρην φρένα τέρψῃς,
<nonn. d. 25.428> μολπῆς ἑπτατόνοιο λιθοσσόον ἦχον ἀκούων.
<nonn. d. 25.429> καὶ σάκος εὐδίνητον, ὅπῃ χορός αἰόλος ἄστρων,
<nonn. d. 25.430> δαίδαλον ἅρμενον εἶχεν, ἐπεὶ Διὸς ἔνδοθεν αὐλῆς
<nonn. d. 25.431> Τρώιος οἰνοχόος ζαθέῃ ποικίλλετο τέχνῃ
<nonn. d. 25.432> αἰετὸν εὐποίητον ἔχων πτερόεντα φορῆα,
<nonn. d. 25.433> οἶα καὶ ἐν γραφίδεσσι, κατάσχετος ἅρπαγι ταρσῷ:
<nonn. d. 25.434> ταρβαλέος δ' ἤικτο δι' αἰθέρος ἱπτάμενος Ζεύς,
<nonn. d. 25.435> ἀδρύπτοις ὀνύχεσσι τεθηπότα κοῦρον ἀείρων,
<nonn. d. 25.436> ἠρέμα κινυμένων πτερύγων πεφιδημένος ὁρμῇ,
<nonn. d. 25.437> μὴ φονίοις ῥοθίοισι κατακρύπτοιτο θαλάσσης
<nonn. d. 25.438> ἠερόθεν προκάρηνος ὀλισθήσας Γανυμήδης:
<nonn. d. 25.439> μοίρας δ' ἔτρεμε μᾶλλον, ὅπως μὴ πρῶτον ὀπάσσας
<nonn. d. 25.440> ἡβητὴς ἐρόεις ἑὸν οὔνομα γείτονι πόντῳ
<nonn. d. 25.441> ὄψιμον ἁρπάξειε γέρας πεφυλαγμένον ̔́Ελλῃ:
<nonn. d. 25.442> οὐρανίης δ' ἤσκητο θεῶν παρὰ δαῖτα τραπέζης
<nonn. d. 25.443> κοῦρος ἀφυσσομένῳ πανομοίιος: αὐτοχύτου δὲ
<nonn. d. 25.444> νεκταρέης κρητῆρα βεβυσμένον εἶχεν ἐέρσης,
<nonn. d. 25.445> καὶ Διὶ δαινυμένῳ δέπας ὤρεγεν: ἕζετο δ' ̔́Ηρη
<nonn. d. 25.446> οἶα χολωομένη καὶ ἐν ἀσπίδι, μάρτυρι μορφῇ
<nonn. d. 25.447> ψυχῆς ζῆλον ἔχουσα, παρεζομένῃ δὲ θεαίνῃ
<nonn. d. 25.448> Παλλάδι δείκνυε κοῦρον, ὅτι γλυκὺ νέκταρ ̓Ολύμπου
<nonn. d. 25.449> βουκόλος ἀστερόφοιτος ἐῳνοχόει Γανυμήδης
<nonn. d. 25.450> πάλλων χειρὶ κύπελλα, τά περ λάχε παρθένος ̔́Ηβη.
<nonn. d. 25.451> Μαιονίην δ' ἤσκησεν, ἐπεὶ τροφὸς ἔπλετο Βάκχου,
<nonn. d. 25.452> καὶ Μορίην καὶ στικτὸν ὄφιν καὶ θέσπιδα ποίην,
<nonn. d. 25.453> καὶ χθονὸς ἄπλετον υἷα δρακοντοφόνον Δαμασῆνα,
<nonn. d. 25.454> καὶ Τύλον ἰοβόλῳ κεχαραγμένον ὀξέι πότμῳ
<nonn. d. 25.455> Μαιονίης ναέτην μινυώριον, ὅς ποτε βαίνων
<nonn. d. 25.456> Μυγδονίου ποταμοῖο παρ' ὀφρύσι γείτονος ̔́Ερμου
<nonn. d. 25.457> ἥψατο χειρὶ δράκοντος: ὁ δὲ πλατὺν αὐχένα τείνας,
<nonn. d. 25.458> ὑψώσας δὲ κάρηνον ἀφειδέι χάσματι λαιμοῦ
<nonn. d. 25.459> ἀντίον ἀνδρὸς ὄρουσε, καὶ ἰσχία φωτὸς ἱμάσσων
<nonn. d. 25.460> ὁλκαίην ἐλέλιζε θυελλήεσσαν ὁμοκλήν,
<nonn. d. 25.461> καὶ βροτέῳ στεφανηδὸν ἐπὶ χροῒ νῶτα συνάπτων,
<nonn. d. 25.462> ἁλλόμενος περὶ κύκλα νεότριχος ἀνθερεῶνος,
<nonn. d. 25.463> ὄγμῳ πουλυόδοντι παρηίδος ἄκρα χαράξας
<nonn. d. 25.464> ἰοβόλοις γενύεσσιν ἀπέπτυεν ἰκμάδα Μοίρης,
<nonn. d. 25.465> καί οἱ ἐπιθρῴσκοντι βαρυνομένων ὑπὲρ ὤμων
<nonn. d. 25.466> οὐραίαις ἑλίκεσσιν ἐμιτρώθη μέσος αὐχήν,
<nonn. d. 25.467> ̓́Αιδος ὁρμὸν ἔχων ὀφιώδεα, γείτονα Μοίρης.
<nonn. d. 25.468> καὶ νέκυς εἰς χθόνα πῖπτεν ὁμοίιος ἔρνεϊ γαίης.
<nonn. d. 25.469> καὶ νέον οἰκτείρουσα δεδουπότα μάρτυρι πότμῳ
<nonn. d. 25.470> νηιὰς ἀκρήδεμνος ἐπέστενε γείτονι νεκρῷ,
<nonn. d. 25.471> καὶ τότε θῆρα πέλωρον ἐρήτυεν, ὄφρα δαμείη:
<nonn. d. 25.472> οὐ γὰρ ἔνα πρήνιζεν ὁδοιπόρον οὐδὲ νομῆα,
<nonn. d. 25.473> καὶ Τύλον οὐ κτάνε μοῦνον ἀώριον, ᾗ δ' ἐνὶ λόχμῃ
<nonn. d. 25.474> ἐνδιάων καὶ θῆρας ἐδαίνυτο, πολλάκι δ' ἕλκων
<nonn. d. 25.475> ἄστατον αὐτόρριζον ὑπὸ χνοίῃσιν ὀδόντων
<nonn. d. 25.476> δένδρεον εὐρώεντι κατέκρυφεν ἀνθερεῶνι,
<nonn. d. 25.477> ἔμπαλιν αὖ ἐρύων βλοσυρὸν φύσημα γενείων:
<nonn. d. 25.478> πολλάκι δ' ἑλκυσθέντα παλινδίνητον ὁδίτην
<nonn. d. 25.479> ἄσθμασιν ἐνδομύχοις πεφοβημένον εἰς στόμα σύρων
<nonn. d. 25.480> τηλεφανὴς ὅλον ἄνδρα κεχηνότι δέξατο λαιμῷ.
<nonn. d. 25.481> καὶ Μορίη σκοπίαζε κασιγνήτοιο φονῆα
<nonn. d. 25.482> τηλόθι παπταίνουσα, φόβῳ δ' ἐλελίζετο νύμφη,
<nonn. d. 25.483> ἰοβόλων ὁρόωσα πολύστιχον ὄγμον ὀδόντων,
<nonn. d. 25.484> καὶ θανάτου στέφος εἶδε περίπλοκον ἀνθερεῶνι:
<nonn. d. 25.485> πυκνὰ δὲ κωκύουσα δρακοντοβότῳ παρὰ λόχμῃ
<nonn. d. 25.486> ἠλιβάτῳ Δαμασῆνι συνήντεεν υἱέι Γαίης,
<nonn. d. 25.487> ὅν πάρος αὐτογόνοισι τόκοις μαιώσατο μήτηρ
<nonn. d. 25.488> ἐκ γενετῆς μεθέποντα δασύτριχα κύκλα γενείου:
<nonn. d. 25.489> τικτομένῳ δέ οἱ ἦεν ̓́Ερις τροφός: ἔγχεα δ' αὐτῷ
<nonn. d. 25.490> μαζὸς ἔην καὶ χύτλα φόνοι καὶ σπάργανα θώρηξ,
<nonn. d. 25.491> καὶ δολιχῶν μελέων βεβαρημένος εὐρέι φόρτῳ
<nonn. d. 25.492> νήπιος αἰχμάζων, βρέφος ἄλκιμον, αἰθέρι γείτων
<nonn. d. 25.493> ἐκ γενετῆς δόρυ πάλλεν ὁμόγνιον, ἀρτιφανῆ δὲ
<nonn. d. 25.494> ὥπλισεν Εἰλείθυια λεχώιον ἀσπιδιώτην.
<nonn. d. 25.495> τὸν μὲν ἐσαθρήσασα παρὰ κλέτας εὔβοτον ὕλης
<nonn. d. 25.496> κάμπτετο λισσομένη, κινυρὴ δ' ἐπεδείκνυε νύμφη
<nonn. d. 25.497> ἄπλετον ἑρπηστῆρα κασιγνήτοιο φονῆα
<nonn. d. 25.498> καὶ Τύλον ἀρτιχάρακτον ἔτι σπαίροντα κονίῃ:
<nonn. d. 25.499> οὐδὲ Γίγας ἀμέλησε, πέλωρ πρόμος: ἀλλὰ πιέσσας
<nonn. d. 25.500> δένδρεον αὐτόπρεμνον ἀνέσπασε μητρὸς ἀρούρης,
<nonn. d. 25.501> ὠμοβόρου δὲ δράκοντος ἐναντία δόχμιος ἔστη:
<nonn. d. 25.502> καὶ πρόμος εἱλικόεις ὀφιώδεϊ μάρνατο τιμῇ,
<nonn. d. 25.503> αὐχενίῃ σάλπιγγι μόθου συριγμὸν ἰάλλων,
<nonn. d. 25.504> πεντηκονταπέλεθρος ὄφις κυκλούμενος ὁλκῷ:
<nonn. d. 25.505> καὶ διδύμῳ σφιγκτῆρι πόδας σφηκώσατο δεσμῷ,
<nonn. d. 25.506> καὶ σκολιαῖς ἑλίκεσσι δέμας Δαμασῆνος ἱμάσσων
<nonn. d. 25.507> χάσματι λυσσήεντι πύλας ὤιξεν ὀδόντων,
<nonn. d. 25.508> χείλεσι τοξεύων διερὸν βέλος, ὄμματα σείων
<nonn. d. 25.509> ὠμὰ φόνου πνείοντα, Γιγαντείῳ δὲ προσώπῳ
<nonn. d. 25.510> ἔπτυεν ὀμβρηρῇσι γενειάσι πίδακας ἰοῦ,
<nonn. d. 25.511> χλωρὸν ὀιστεύων δολιχόσκιον ἀφρὸν ὀδόντων:
<nonn. d. 25.512> ὑψιλόφου δὲ Γίγαντος ἐπεσκίρτησε καρήνῳ,
<nonn. d. 25.513> ὄρθιος ἀίξας μελέων ἐνοσίχθονι παλμῷ.
<nonn. d. 25.514> ἀλλὰ δρακοντείης ἀπεσείσατο φόρτον ἀκάνθης
<nonn. d. 25.515> αἰνογίγας, σκοπέλοισιν ἐοικότα γυῖα τινάσσων:
<nonn. d. 25.516> καὶ παλάμῃ τανύφυλλον ἑὴν ἐλέλιζεν ἀκωκήν,
<nonn. d. 25.517> ὀρθὸν ἀκοντίζων δρυόεν βέλος: ἀμφὶ δὲ κόρσῃ
<nonn. d. 25.518> πῆξε φυτὸν προθέλυμνον, ὅπῃ περὶ κυκλάδα δειρὴν
<nonn. d. 25.519> αὐχενίῃ γλωχῖνι συνήπτετο δεσμὸς ἀκάνθης:
<nonn. d. 25.520> καὶ φυτὸν ἐρρίζωτο τὸ δεύτερον: ἀμφὶ δὲ γαίῃ
<nonn. d. 25.521> κεῖτο δράκων ἀτίνακτος, ἕλιξ νέκυς. ἐξαπίνης δὲ
<nonn. d. 25.522> θῆλυς ὄφις ξύουσα παλιννόστῳ πέδον ὁλκῷ
<nonn. d. 25.523> εὐνέτις ἀμφιέλικτος ἐδίζετο λοξὸν ἀκοίτην,
<nonn. d. 25.524> οἶα γυνὴ ποθέουσα νέκυν πόσιν: εἰς σκοπέλους δὲ
<nonn. d. 25.525> μηκεδανῆς ἐλέλιζε θοώτερον ὁλκὸν ἀκάνθης,
<nonn. d. 25.526> εἰς ὄρος ἐσσυμένη βοτανηφόρον: ἀμφὶ δὲ λόχμην
<nonn. d. 25.528> δρεψαμένη Διὸς ἄνθος ἐχιδνήεντι γενείῳ
<nonn. d. 25.528> χείλεσιν ἀκροτάτοις ὀδυνήφατον ἤγαγε ποίην,
<nonn. d. 25.529> καὶ νέκυος δασπλῆτος ἀλεξήτειραν ὀλέθρου
<nonn. d. 25.530> ἀζαλέῳ μυκτῆρι συνήρμοσεν, ἰοβόλῳ δὲ
<nonn. d. 25.531> ζωὴν ἀνθεμόεσσαν ἀκινήτῳ πόρε νεκρῷ:
<nonn. d. 25.532> καὶ νέκυς αὐτοέλικτος ἐπάλλετο: καὶ τὸ μὲν αὐτοῦ
<nonn. d. 25.533> ἄπνοον ἦν, ἕτερον δὲ διέστιχεν, ἄλλο δὲ σείων
<nonn. d. 25.534> ἡμιτελὴς νέκυς ἦεν ἔχων αὐτόσσυτον οὐρήν:
<nonn. d. 25.535> καὶ ψυχραῖς γενύεσσι παλίμπνοον ἄσθμα τιταίνων
<nonn. d. 25.536> οἰγομένῳ κατὰ βαιὸν ἐθήμονι βόμβεε λαιμῷ,
<nonn. d. 25.537> συριγμὸν προχέων παλινάγρετον: ὀψὲ δὲ βαίνων
<nonn. d. 25.538> νόστιμος ἀρχαίην ὑπεδύσατο φωλάδα χειήν.
<nonn. d. 25.539> καὶ Μορίη Διὸς ἄνθος ἐκούφισεν, ἀμφὶ δὲ νεκροῦ
<nonn. d. 25.540> ζωοτόκῳ μυκτῆρι φερέσβιον ἥρμοσε ποίην.
<nonn. d. 25.541> καὶ βοτάνη ζείδωρος ἀκεσσιπόνοισι κορύμβοις
<nonn. d. 25.542> ἔμπνοον ἐψύχωσε δέμας παλιναυξέι νεκρῷ.
<nonn. d. 25.543> ψυχὴ δ' εἰς δέμας ἦλθε τὸ δεύτερον: ἐνδομύχῳ δὲ
<nonn. d. 25.544> ψυχρὸν ἀοσσητῆρι δέμας θερμαίνετο πυρσῷ:
<nonn. d. 25.545> καὶ νέκυς ἀμφιέπων βιοτῆς παλινάγρετον ἀρχὴν
<nonn. d. 25.546> δεξιτεροῦ μὲν ἔπαλλε ποδὸς θέναρ, ἀμφὶ δὲ λαιὸν
<nonn. d. 25.547> ὀρθώσας στατὸν ἴχνος ὅλῳ στηρίζετο ταρσῷ,
<nonn. d. 25.548> ἀνδρὸς ἔχων τύπον ἶσον, ὅς ἐν λεχέεσσιν ἰαύων
<nonn. d. 25.549> ὄρθριον οἰγομένης ἀποσείεται ὕπνον ὀπωπῆς.
<nonn. d. 25.550> καὶ πάλιν ἔζεεν αἷμα: νεοπνεύστοιο δὲ νεκροῦ
<nonn. d. 25.551> χεῖρες ἐλαφρίζοντο: καὶ ἁρμονίη πέλε μορφῇ,
<nonn. d. 25.552> ποσσὶν ὁδοιπορίη, φάος ὄμμασι, χείλεσι φωνή.
<nonn. d. 25.553> καὶ Κυβέλη κεχάρακτο νεητόκος, οἷά τε κόλπῳ
<nonn. d. 25.554> μιμηλὴν ἀλόχευτον ἐλαφρίζουσα λοχείην
<nonn. d. 25.555> πήχεσι ποιητοῖσι, καὶ ἀστόργῳ παρακοίτῃ
<nonn. d. 25.556> λαϊνέην ὠδῖνα δολοπλόκος ὤρεγε ̔Ρείη,
<nonn. d. 25.557> ὀκρυόεν βαρὺ δεῖπνον: ὁ δὲ βροτοειδέα μορφὴν
<nonn. d. 25.558> ἔκρυφε μάρμαρον υἷα πατὴρ θοινήτορι λαιμῷ,
<nonn. d. 25.559> ἄλλου ψευδομένοιο Διὸς δέμας εἰλαπινάζων:
<nonn. d. 25.560> καὶ λίθον ἐν λαγόνεσσι μογοστόκον ἔνδον ἀείρων
<nonn. d. 25.561> θλιβομένην πολύτεκνον ἀνηκόντιζε γενέθλην,
<nonn. d. 25.562> φόρτον ἀποπτύων ἐγκύμονος ἀνθερεῶνος.
<nonn. d. 25.563> τοῖα μὲν ἐργοπόνοιο πολύτροπα δαίδαλα τέχνης
<nonn. d. 25.564> εἶχεν ἐνυαλίη πολυπίδακος ἀσπὶς ̓Ολύμπου
<nonn. d. 25.565> Βακχιάς, ἣν ὁρόωντες ἐθάμβεον ἄλλος ἐπ' ἄλλῳ,
<nonn. d. 25.566> καὶ σάκεος τροχόεντος ἐκυκλώσαντο φορῆα,
<nonn. d. 25.567> ἔμπυρον αἰνήσαντες ̓Ολύμπιον ἐσχαρεῶνα.
<nonn. d. 25.568> τοῖσι δὲ τερπομένοισι δύσιν διεμέτρεεν ̓Ηώς,
<nonn. d. 25.569> φέγγος ἀναστείλασα πυριγλήνοιο προσώπου:
<nonn. d. 25.570> καὶ σκιερὴν ἐμέλαινεν ὅλην χθόνα σιγαλέη Νύξ.
<nonn. d. 25.571> λαοὶ δ' ἔνθα καὶ ἔνθα χαμαιστρώτων ἐπὶ λέκτρων
<nonn. d. 25.572> ἑσπερίῃ μετὰ δόρπον ὀρειάδι κάππεσον εὐνῇ.
<nonn. d. 26.1> Δηριάδῃ δ' εὕδοντι κατηφέος ὑψόθεν εὐνῆς
<nonn. d. 26.2> Βάκχῳ πιστὰ φέρουσα παρίστατο θοῦρις ̓Αθήνη,
<nonn. d. 26.3> γνωτῷ δ' ἐσσομένην ἑτέρην μνηστεύετο νίκην:
<nonn. d. 26.4> καὶ δέμας ἀλλάξασα μετάτροπον ἶσον ̓Ορόντῃ
<nonn. d. 26.5> γαμβρὸν ἀερσιλόφου μιμήσατο Δηριαδῆος:
<nonn. d. 26.6> καί μιν ἀπορρίψαντα μιαιφόνον οἶστρον ̓Ενυοῦς
<nonn. d. 26.7> μιμηλὴ δολίοιο παρήπαφεν ὄψις ὀνείρου,
<nonn. d. 26.8> τοῖον ἔπος βοόωσα, καὶ ὀλλυμένων ἐπὶ πότμῳ
<nonn. d. 26.9> ταρβαλέον θάρσυνεν ἐς ὑσμίνην Διονύσου:
<nonn. d. 26.10> “εὕδεις, Δηριάδη: σὲ δὲ μέμφομαι: ἀστυόχων γὰρ
<nonn. d. 26.11> πάννυχον ὕπνον ἔχειν ἀλλότριόν ἐστιν ἀνάκτων:
<nonn. d. 26.12> ὕπνου μέτρον ἔχει βουληφόρος. ἀμφὶ δὲ πύργων
<nonn. d. 26.13> δυσμενέες κλονέουσι, καὶ οὐ δόρυ θοῦρον ἀείρεις,
<nonn. d. 26.14> οὐκ ἀίεις τυπάνων ῥόθιον κτύπον, οὐ μέλος αὐλῶν,
<nonn. d. 26.15> οὐ φονίης σάλπιγγος ἀγέστρατον ἦχον ἀκούεις.
<nonn. d. 26.16> ὑμετέρην δὲ θύγατρα νεήνιδα πενθάδα χήρην
<nonn. d. 26.17> Πρωτονόην ἐλέαιρε, κινυρομένην παρακοίτην,
<nonn. d. 26.18> μηδὲ λίπῃς, σκηπτοῦχε, τεὸν νήποινον ̓Ορόντην.
<nonn. d. 26.19> κτεῖνον ἐμοὺς ὀλετῆρας ἀτευχέας: ὠκυμόρου γὰρ
<nonn. d. 26.20> γαμβροῦ σεῖο θανόντος ἔτι ζώουσι φονῆες,
<nonn. d. 26.21> στῆθος ἐμὸν σκοπίαζε τετυμμένον ὀξέι θύρσῳ:
<nonn. d. 26.22> ὤμοι, ὅτ' οὐ Λυκόοργος ̓Αρήιος ἐνθάδε ναίει,
<nonn. d. 26.23> ὤμοι, ὅτ' οὐκ ̓Αράβεσσιν ὑπερφιάλοισιν ἀνάσσεις:
<nonn. d. 26.24> οὐ θεὸς ἦν Διόνυσος, ὃς εἰς ἁλὸς οἶδμα διώκων
<nonn. d. 26.25> θνητὸς ἀνὴρ ποίησεν ὑποβρύχιον μετανάστην.
<nonn. d. 26.26> Δηριάδην ἐνόησα πεφυζότα θῆλυν ̓Ενυώ.
<nonn. d. 26.27> ἄτρομος ἔσσο λέων, ὅτι χάλκεον ἀνέρα φεύγων
<nonn. d. 26.28> νεβροχίτων Διόνυσος ὁμοίιος ἔπλετο νεβρῷ.
<nonn. d. 26.29> οὐ κεῖνος κατέπεφνεν ̓Αρειμανέων γένος ̓Ινδῶν,
<nonn. d. 26.30> ἀλλά μιν αὐτὸς ἔπεφνε πατὴρ τεός: ὲν πολέμοις γὰρ
<nonn. d. 26.31> σοὺς προμάχους φεύγοντας ἰδὼν ἐδάμασσεν ̔Υδάσπης.
<nonn. d. 26.32> οὐ σὺ πέλεις ἑτέροισιν ὁμοίιος: οὐράνιον γὰρ
<nonn. d. 26.33> θυγατέρος Φαέθοντος ἐριφλεγέος σέο πάππου
<nonn. d. 26.34> αἷμα φέρεις: οὐ θνητὸν ἔχεις δέμας: οὔ σε δαμάσσει
<nonn. d. 26.35> οὐ ξίφος ἠὲ βέλεμνον ἐπιβρίθοντα Λυαίῳ.”
<nonn. d. 26.36> ὣς φαμένη πρὸς ̓́Ολυμπον ἔβη πολύμητις ̓Αθήνη,
<nonn. d. 26.37> εἶδος ὀνειρείοιο μεταλλάξασα προσώπου.
<nonn. d. 26.38> Δηριάδης δ' ἠῷος ἀπὸ πτολίων, ἀπὸ νήσων
<nonn. d. 26.39> κέκλετο κηρύκεσσι πολυσπερὲς ἔθνος ἀγείρειν:
<nonn. d. 26.40> καὶ πολὺς ἔνθα καὶ ἔνθα θυελλήεντι πεδίλῳ
<nonn. d. 26.41> λαὸν ἀολλίζων ἑτερόπτολιν ἤιε κῆρυξ
<nonn. d. 26.42> ἠῴην παρὰ πέζαν: ̓Αρειμανέες δὲ μαχηταὶ
<nonn. d. 26.43> πάντοθεν ἠγερέθοντο καλεσσαμένου βασιλῆος.
<nonn. d. 26.44> πρῶτα μὲν ὡπλίζοντο κυβερνητῆρες ̓Ενυοῦς,
<nonn. d. 26.45> ̓Αγραῖος Φλόγιός τε, συνήλυδες ἡγεμονῆες,
<nonn. d. 26.46> ἀρτιτελὲς μετὰ σῆμα νεοφθιμένοιο τοκῆος,
<nonn. d. 26.47> Εὐλαίου δύο τέκνα: συνεστρατόωντο δὲ λαοί,
<nonn. d. 26.48> ὅσσοι Κῦρα νέμοντο καὶ ̓Ινδῴου ποταμοῖο
<nonn. d. 26.49> Βαίδιον ̓Ομβηλοῖο παρὰ πλατὺ βάρβαρον ὕδωρ,
<nonn. d. 26.50> καὶ ̔Ροδόην εὔπυργον, ̓Αρειμανέων πέδον ̓Ινδῶν,
<nonn. d. 26.51> καὶ κραναὸν Προπάνισον, ὅσοι τ' ἔχον ἄντυγα νήσου
<nonn. d. 26.52> Γραιάων, ὅθι παῖδες ἐθήμονος ἀντὶ τεκούσης
<nonn. d. 26.53> ἄρσενα μαζὸν ἔχουσι γαλακτοφόρου γενετῆρος,
<nonn. d. 26.54> χείλεσιν ἀκροτάτοισιν ὑποκλέπτοντες ἐέρσην:
<nonn. d. 26.55> οἴ τε Σεσίνδιον αἰπύ, καὶ οἳ λινοερκέι κύκλῳ
<nonn. d. 26.56> Γάζον ἐπυργώσαντο μιτοπλέκτοισι δομαίοις,
<nonn. d. 26.59> ἀρραγές, εὐποίητον ἐυκλώστοισι θεμέθλοις,
<nonn. d. 26.57> ̓́Αρεος ἀκλινὲς ἕρμα, καὶ οὕ ποτε δήιος ἀνὴρ
<nonn. d. 26.58> χαλκὸν ἔχων ἔρρηξε λινοχλαίνων στίχα πύργων.
<nonn. d. 26.60> τοῖς δ' ἐπὶ θαρσήεντες ἐπεστρατόωντο μαχηταί,
<nonn. d. 26.61> Δάρδαι καὶ Πρασίων στρατιαί, καὶ φῦλα Σαλαγγῶν
<nonn. d. 26.62> χρυσοφόρων, οἷς πλοῦτος ὁμέστιος, οἷς θέμις αἰεὶ
<nonn. d. 26.63> χέδροπα καρπὸν ἔδειν βιοτήσιον: ἀντὶ δὲ σίτου
<nonn. d. 26.64> κεῖνον ἀλετρεύουσι μύλης τροχοειδέι κύκλῳ:
<nonn. d. 26.65> καὶ σκολιοπλοκάμων Ζαβίων στίχες, οἶσιν ἐχέφρων
<nonn. d. 26.66> Παλθάνωρ πρόμος ἦεν, ὃς ἔστυγε Δηριαδῆα
<nonn. d. 26.67> ἤθεσιν εὐσεβέεσσιν ὁμοφρονέων Διονύσῳ:
<nonn. d. 26.68> τὸν μὲν ἄναξ Διόνυσος ἄγων μετὰ φύλοπιν ̓Ινδῶν
<nonn. d. 26.69> ἀλλοδαπὸν ναετῆρα λυροδμήτῳ πόρε Θήβῃ:
<nonn. d. 26.70> καὶ Δίκῃ παρέμιμνε λιπὼν πατρῷον ̔Υδάσπην,
<nonn. d. 26.71> ̓Αονίου ποταμοῖο πιὼν ̓Ισμήνιον ὕδωρ.
<nonn. d. 26.72> τοῖς δ' ἐπὶ κυδιόων στρατὸν ἄσπετον ὥπλισε Μορρεὺς
<nonn. d. 26.73> Διδνασίδης, γενετῆρι συνέμπορος, ὃς τότε λυγρῷ
<nonn. d. 26.74> γήραϊ πένθος ἔχων κεκερασμένον ἥψατο χάρμης,
<nonn. d. 26.75> γηραλέῃ παλάμῃ πολυδαίδαλον ἀσπίδα πάλλων
<nonn. d. 26.76> καὶ πολιῷ λειμῶνι κατάσκιον ἀνθερεῶνα
<nonn. d. 26.77> αὐτόματον κήρυκα χρόνου δολιχοῖο τινάσσων,
<nonn. d. 26.78> υἱὸν ἔτι στενάχων μινυώριον, ̓Ινδὸν ̓Ορόντην,
<nonn. d. 26.79> Δίδνασος αἰολόδακρυς: ἅναξ δέ οἱ ἔσπετο Μορρεὺς
<nonn. d. 26.80> ὄρθιον ἔγχος ἔχων τιμήορον, ὄφρα δαμάσσῃ
<nonn. d. 26.81> λαὸν ὅλον Βρομίοιο, καὶ ἤθελε μοῦνος ἐρίζειν
<nonn. d. 26.82> Βάκχῳ γνωτοφόνῳ, καὶ ἀνούτατον υἷα Θυώνης
<nonn. d. 26.83> οὐτῆσαι μενέαινε κασιγνήτοιο φονῆα.
<nonn. d. 26.84> καί σφισιν ὡμάρτησε πολυγλώσσων γένος ̓Ινδῶν,
<nonn. d. 26.85> οἵ τ' ἔχον ̓Ηελίοιο πόλιν, καλλίκτιτον Αἴθρην,
<nonn. d. 26.86> ἀννεφέλου δαπέδοιο θεμείλιον, οἵ τ' ἔχον ἄμφω,
<nonn. d. 26.87> ̓Ανθηνῆς λασιῶνα καὶ ̓Ωρυκίης δονακῆα,
<nonn. d. 26.88> καὶ φλογερὴν Νήσαιαν ἀχειμάντους τε Μελαίνας,
<nonn. d. 26.89> καὶ πέδον εὐδίνητον ἁλιστεφάνου Παταλήνης:
<nonn. d. 26.90> τοῖς ἔπι Δυσσαίων πυκιναὶ στίχες, οἷσι καὶ αὐτῶν
<nonn. d. 26.91> φρικτὰ δασυστέρνων ἐκορύσσετο φῦλα Σαβείρων,
<nonn. d. 26.92> τοῖσιν ἐνὶ κραδίῃ λάσιαι τρίχες, ὧν χάριν αἰεὶ
<nonn. d. 26.93> ψυχῆς θάρσος ἔχουσι καὶ οὐ πτώσσουσιν ̓Ενυώ.
<nonn. d. 26.94> τοῖσι συνεστρατόωντο καὶ ἀνέρες Οὐατοκοῖται,
<nonn. d. 26.95> οἷσι θέμις δολιχοῖσιν ἐπ' οὔασιν ὕπνον ἰαύειν:
<nonn. d. 26.96> τοὺς μὲν Φρίγγος ἵκανε καὶ ̓́Ασπετος εἰς μόθον ἕλκων
<nonn. d. 26.97> αὐχήεις τε Δάνυκλος ὁμόστολος, οἶς ἅμα βαίνων
<nonn. d. 26.98> ̔Ιππουρῷ συνάεθλος ἑκηβόλος ἔστιχε Μορρεύς:
<nonn. d. 26.99> καὶ νόον ἶσον ἔχοντες ὅλον στρατὸν Οὐατοκοίτην
<nonn. d. 26.100> πέντε δαφοινήεντες ἐκόσμεον ἡγεμονῆες.
<nonn. d. 26.101> Τέκταφος εἰς μόθον ἦλθεν ἑκηβόλος, ὅς ποτε κούρης
<nonn. d. 26.102> χείλεσι πειναλέοισιν ἀλεξητήρια πότμου
<nonn. d. 26.103> πατροκόμου δολόεντος ἀμέλγετο χεύματα μαζοῦ,
<nonn. d. 26.104> Τέκταφος, αὐαλέος ψαφαρῷ χροΐ, νεκρὸς ἐχέφρων,
<nonn. d. 26.105> ὁππότε μιν σκηπτοῦχος ἔχων ἄστοργον ἀπειλὴν
<nonn. d. 26.106> Δηριάδης, σειρῇσι πολυπλέκτοισι πιέζων,
<nonn. d. 26.107> δέσμιον εὐρώεντι κατεκλήισσε βερέθρῳ,
<nonn. d. 26.108> ἄτροφον, αὐχμώοντα, δέμας κεκαφηότα λιμῷ,
<nonn. d. 26.109> ἄμμορον ἠελίοιο καὶ εὐκύκλοιο σελήνης.
<nonn. d. 26.110> καὶ χθονίῳ κεκάλυπτο βυθῷ πεπεδημένος ἀνήρ,
<nonn. d. 26.111> οὐ ποτόν, οὔ τινα δαῖτα φέρων, οὐ φῶτα δοκεύων,
<nonn. d. 26.112> ἀλλὰ πεδοσκαφέων λαγόνων ὑπὸ κοιλάδι πέτρῃ
<nonn. d. 26.113> κεῖτο δυηπαθέων: χρονίῳ δ' ἐστρεύγετο λιμῷ
<nonn. d. 26.114> πειναλέων στομάτων ὀλιγοδρανὲς ἄσθμα τιταίνων,
<nonn. d. 26.115> ἔμπνοος ἀπνεύστοισιν ὁμοίιος: οἶα δὲ νεκροῦ
<nonn. d. 26.116> ἐκ χροὸς ἀζαλέοιο δυσώδεες ἔπνεον αὖραι.
<nonn. d. 26.117> καὶ φθλάκων στρατὸς ἦεν ἐελμένον ἄνδρα φυλάσσων,
<nonn. d. 26.118> ὃν τότε κερδαλέη θυγάτηρ ἀπατήνορι μύθῳ
<nonn. d. 26.119> ἤπαφεν: ἱκεσίην δὲ βαρύστονον ἴαχε φωνὴν
<nonn. d. 26.120> σεισαμένη δολόεντα νεητόκος εἵματα νύμφη:
<nonn. d. 26.121> “μή με κατακτείνητε, φυλάκτορες: οὐδὲν ἀείρω,
<nonn. d. 26.122> οὐ ποτὸν ἦλθον ἄγουσα καὶ οὔ τινα δαῖτα τοκῆι:
<nonn. d. 26.123> δάκρυα, δάκρυα μοῦνον ἐμῷ γενετῆρι κομίζω:
<nonn. d. 26.124> χεῖρες ἀπαγγέλλουσιν ἐλεύθεροι: εἰ νόος ὑμῖν,
<nonn. d. 26.125> εἰ νόος ἐστὶν ἄπιστος, ἀμεμφέα λύσατε μίτρην,
<nonn. d. 26.126> ῥίψατέ μοι κρήδεμνα, τινάξατε χερσὶ χιτῶνα:
<nonn. d. 26.127> οὐ ποτὸν ἦλθον ἄγουσα φερέσβιον. ἀλλὰ καὶ αὐτὴν
<nonn. d. 26.128> κρύψατε σὺν γενετῆρι καταχθονίῳ με βερέθρῳ
<nonn. d. 26.129> οὐ φόβος, οὐ φόβος εἰμί, καὶ ἢν σκηπτοῦχος ἀκούσῃ:
<nonn. d. 26.130> τίς νέκυν οἰκτείροντι χολώεται; αἰνομόρῳ δὲ
<nonn. d. 26.131> τίς κοτέει θνήσκοντι; τίς ἄπνοον οὐκ ἐλεαίρει;
<nonn. d. 26.132> ὄμματα δ' ἠμύοντα κατακλείσω μενετῆρος:
<nonn. d. 26.133> κρύψατε: τίς θανάτοιο πέλει φθόνος; ὀλλυμένους δὲ
<nonn. d. 26.134> εἶς τάφος ἀμφοτέρους, γενέτην καὶ παῖδα, δεχέσθω.”
<nonn. d. 26.135> ὣς φαμένη παρέπεισε. καὶ εἰς μυχὸν ἔδραμε κούρη,
<nonn. d. 26.136> ὀρφναίῳ μενετῆρι φαεσφόρος: ὲν δὲ βερέθρῳ
<nonn. d. 26.137> εἰς στόμα πατρὸς ἔχευεν ἀλεξικάκων γάλα μαζῶν
<nonn. d. 26.138> ἄτρομος, ̓Ηερίης δὲ θεουδέος ἔργον ἀκούων
<nonn. d. 26.139> Δηριάδης θάμβησε: περισσονόοιο δὲ κούρης
<nonn. d. 26.140> εἴκελον εἰδώλῳ γενέτην ἀνελύσατο δεσμῶν:
<nonn. d. 26.141> φήμη δ' ἀμφιβόητος ἀκούετο, καὶ στρατός ̓Ινδῶν
<nonn. d. 26.142> μαζὸν ἀλεξικάκοιο δολοπλόκον ᾔνεσε νύμφης.
<nonn. d. 26.143> ὃς τότε Βωλίγγεσσι μετέπρεπεν, ὡς μέσος ἄστρων
<nonn. d. 26.144> αἰθέρα φαιδρύνων ἀμαρύσσεται ̔́Εσπερος ἀστήρ,
<nonn. d. 26.145> ἕσπερος, ἑσπομένης λιποφεγγέος ἄγγελος ὄρφνης.
<nonn. d. 26.146> Γίγγλων δ' ὑψικάρηνος ἀερσιπόδης τε Θυραιεὺς
<nonn. d. 26.147> ὑψινεφής θ' ̔́Ιππαλμος ὑπὲρ πυμάτης κλίμα μαίης
<nonn. d. 26.148> ὥπλισαν αἰόλα φῦλα δοριθρασέων ̓Αραχωτῶν
<nonn. d. 26.149> Δερσαίων τε φάλαγγας ὁμήλυδας, οἴ τε σιδήρῳ
<nonn. d. 26.150> κτεινομένους κατ' ̓́Αρηα χυτῇ κρύπτουσι κονίῃ
<nonn. d. 26.151> ̔κτεινομένους κατὰ δῆριν ἐτυμβεύοντο κονίᾐ.
<nonn. d. 26.152> καὶ στρατὸν ἀγκυλότοξον ἀολλίσσας ἐπικούρων
<nonn. d. 26.153> ̔Αβράθοος βραδύς ἦλθε: νεοτμήτων δὲ κομάων
<nonn. d. 26.154> αἰδόμενος κεκόρυστο, χόλον καὶ πένθος ἀέξων
<nonn. d. 26.155> βουκεράου βασιλῆος, ἐπεί νύ οἱ ἄφρονι λύσσῃ
<nonn. d. 26.156> Δηριάδης ὑπέροπλος ὅλην ἀπεκείρατο χαίτην,
<nonn. d. 26.157> ̓Ινδοῖς πικρὸν ὄνειδος. ἀναγκαῖος δὲ μαχητὴς
<nonn. d. 26.158> εἰς ἐνοπὴν μόγις ἦλθε, καὶ αἰπυλόφῳ τρυφαλείῃ
<nonn. d. 26.159> λωβητὴν ἐκάλυπτε λιπότριχον ἄντυγα κόρσης,
<nonn. d. 26.160> κρυπτὸν ἐνὶ κραδίῃ μεθέπων κότον: ὲν δὲ κυδοιμοῖς
<nonn. d. 26.161> ἤματι μὲν πολέμιζεν, ἀεὶ δ' ὑπὸ πάννυχον ὥρην
<nonn. d. 26.162> ἄγγελον ἀγγέλλοντα νοήματα Δηριαδῆος
<nonn. d. 26.163> Βάκχῳ πιστὸν ἔπεμπεν ὀπάονα: λαθριδίως δὲ
<nonn. d. 26.164> Δηριάδῃ κεκόρυστο καὶ ἀμφαδίην Διονύσῳ.
<nonn. d. 26.165> Ξούθων δ' ἄγρια φῦλα καὶ ἐγρεμόθων ̓Αριηνῶν
<nonn. d. 26.166> καὶ Ζοάρων ἐκόρυσσε γονὴν καὶ φῦλον ̓Εάρων
<nonn. d. 26.167> Κασπείρων τε γένεθλα καὶ ̓Αρβίας, οἵ τ' ἔχον αὐτὸν
<nonn. d. 26.168> ̔́Υσπορον αἰγλήεντι διαστίλβοντα ῥεέθρῳ,
<nonn. d. 26.169> ἠλέκτρου κομόωντα βαθυπλούτοισι μετάλλοις,
<nonn. d. 26.170> οἶ τ' ἔχον ̓Αρσανίην εὐδείελον, ἧχι γυναῖκες
<nonn. d. 26.171> εἰς μίαν ἠριγένειαν ἐθήμονι Παλλάδος ἱστῷ
<nonn. d. 26.172> ὀξείαις παλάμῃσιν ὅλον τελέουσι χιτῶνα.
<nonn. d. 26.173> τοῖς δ' ἐπὶ χωρήσσοντο κυβιστητῆρι κυδοιμῷ
<nonn. d. 26.174> Κυραῖοι, δεδαῶτες ἁλίκτυπον ἄντυγα νήσων,
<nonn. d. 26.175> ̓́Αρεος εἰναλίοιο δαήμονες: ὑγροπόρους δὲ
<nonn. d. 26.176> ὁλκάδας οὐ δεδάασιν, ἀδεψήτῳ δὲ βοείῃ
<nonn. d. 26.177> δουρατέων πλώουσι τύπῳ τεχνήμονι νηῶν:
<nonn. d. 26.178> δέρμασι δ' ἰθύνουσι νόθον πλόον, οἷς ἔνι ναύτης
<nonn. d. 26.179> ἕζεται ἀκλύστοισιν ἐν οἴδμασι ποντοπορεύων,
<nonn. d. 26.180> ὁλκάσι μιμηλοῖσι θαλάσσια νῶτα χαράσσων.
<nonn. d. 26.181> τούς Θύαμις κόσμησε καὶ ̔́Ολκασος, ὄρχαμος ἀνδρῶν,
<nonn. d. 26.182> Ταρβήλου δύο παῖδες ἀκοντοφόροιο τοκῆος.
<nonn. d. 26.183> καὶ πολὺς ἑσμὸς ἵκανεν ̓Αρεκζάντειαν ἐάσας,
<nonn. d. 26.184> ξείνου δουρατέου μέλιτος τροφόν, ἧχι πιόντα
<nonn. d. 26.185> ἠερίης ζείδωρον ̔Εώιον ἀρδμὸν ἐέρσης
<nonn. d. 26.186> δένδρεα χαιτήεντα μελίρρυτον, ὡς ἀπὸ σίμβλων,
<nonn. d. 26.187> δαιδαλέην ὠδῖνα σοφῆς τίκτουσι μελίσσης,
<nonn. d. 26.188> αὐτοτόκων πετάλων χλοερὸν ποτόν: εἰς πεδίον γὰρ
<nonn. d. 26.189> ἀρτιφανὴς Φαέθων, ὅτε λούεται ̓Ωκεανοῖο,
<nonn. d. 26.190> ὄμπνιον ̓Ηῴης ἀποσείεται ἰκμάδα χαίτης,
<nonn. d. 26.191> ῥαίνων ζωοτόκοιο φυτηκόμον αὔλακα γαίης.
<nonn. d. 26.192> τοῖον ̓Αρειζάντεια φέρει μέλι, τῷ ἔπι χαίρων
<nonn. d. 26.193> νηχόμενος πτερύγεσσιν ὑπὲρ πετάλοιο χορεύων
<nonn. d. 26.194> ἵπταται ἄσπετος ὄρνις: ὄφις δέ τις ἀγκύλος ἕρπων,
<nonn. d. 26.195> μιτρώσας ἑλικηδόν, ὁμόπλοκος ἡδέι δένδρῳ,
<nonn. d. 26.196> ἰκμάδα λειριόεσσαν ἀμέλγεται ἅρπαγι λαιμῷ,
<nonn. d. 26.197> χείλεσι λιχμώων γλυκερὴν ὠδῖνα κορύμβων:
<nonn. d. 26.198> δενδραίην δὲ δράκοντες ἀναβλύζοντες ἐέρσην
<nonn. d. 26.199> ἡδὺ μέλι προχέουσι, καὶ οὐ τόσον ἰὸν ἀλήτην
<nonn. d. 26.200> πικρὸν ἀποπτύουσιν, ὅσον γλυκύ χεῦμα μελίσσης:
<nonn. d. 26.201> ἧχι μελισταγέεσσιν ἐπ' ἀκρεμόνεσσιν ἀείδει
<nonn. d. 26.202> ὡρίων, γλυκὺς ὄρνις, ὁμοίιος ἔμφρονι κύκνῳ:
<nonn. d. 26.203> οὐ μέν ἀνακρούει Ζεφυρηίδι σύνθροος αὔρῃ
<nonn. d. 26.204> ὑμνοτόκων πτερύγων ἀνεμώδεα ῥοῖζον ἰάλλων,
<nonn. d. 26.205> ἀλλὰ σοφοῖς στομάτεσσι μελίζεται, οἷά τις ἀνὴρ
<nonn. d. 26.206> πηκτίδι νυμφοκόμῳ θαλαμηπόλον ὕμνον ἀράσσων.
<nonn. d. 26.212> κατρεύς δ' ἐσσομένοιο προθεσπίζει χύσιν ὄμβρου,
<nonn. d. 26.213> ξανθοφυής, λιγύφωνος: ἀπὸ βλεφάρων δέ οἱ αἴγλη
<nonn. d. 26.214> πέμπεται ὀρθρινῇσι βολαῖς ἀντίρροπος ̓Ηοῦς:
<nonn. d. 26.207> πολλάκι δ' ἠνεμόεντος ὑπὲρ δένδροιο λιγαίνων
<nonn. d. 26.208> σύνθροος ὡρίωνος ἀνέπλεκε γείτονα μολπήν,
<nonn. d. 26.209> φοινικέαις πτερύγεσσι κεκασμένος: ἧ τάχα φαίης,
<nonn. d. 26.210> μελπομένου κατρῆος ἑώιον ὕμνον ἀκούων,
<nonn. d. 26.211> ὄρθριον αἰολόδειρον ἀηδόνα κῶμον ὑφαίνειν.
<nonn. d. 26.215> κεῖθι καὶ ἐγρεμόθων μερόπων στρατός, οὓς ἐπὶ χάρμην
<nonn. d. 26.216> ἄτρομος ̔Ιππάλμοιο πάις θώρηξε Πυλοίτης,
<nonn. d. 26.217> γνωτὸν ἔχων Βιλλαῖον, ὁμόστολον ἡγεμονῆα.
<nonn. d. 26.218> τοῖς δ' ἐπὶ θωρήσσοντο Σίβαι καὶ λαὸς ̔Υδάρκης,
<nonn. d. 26.219> καὶ στρατὸς ἄλλος ἵκανε πόλιν Καρμῖναν ἐάσας:
<nonn. d. 26.220> τῶν ἄμα Κύλλαρος ἦρχε καἰ ̓Αστράεις, πρόμος ̓Ινδῶν,
<nonn. d. 26.221> Βρόγγου δίζυγα τέκνα τετιμένα Δηριαδῆι.
<nonn. d. 26.222> καὶ στόλος ἄλλος ἵκανε τριηκοσίων ἀπὸ νήσων,
<nonn. d. 26.223> αἵ τε περιστιχόωσιν ἀμοιβάδες ἄλλυδις ἄλλαι
<nonn. d. 26.224> γείτονες ἀλλήλῃσιν, ὅπῃ περιμήκεϊ πορθμῷ
<nonn. d. 26.225> δίστομος ̓Ινδὸς ἄγων μετανάστιον ἀγκύλον ὕδωρ,
<nonn. d. 26.226> ἑρπύζων κατὰ βαιὸν ἀπ' ̓Ινδῴου δονακῆος
<nonn. d. 26.227> λοξὸς ὑπὲρ δαπέδοιο παρ' ̓Ηῴου στόμα πόντου,
<nonn. d. 26.228> ἔρχεται αὐτοκύλιστος ὑπὲρ λόφον Αἰθιοπῆα:
<nonn. d. 26.229> ἧχι θερειγενέων ὑδάτων ὑψούμενος ὁλκῷ
<nonn. d. 26.230> χεύμασιν αὐτογόνοις ἐπὶ πήχεϊ πῆχυν ἀέξει,
<nonn. d. 26.231> καὶ χθόνα πιαλέην ἀγκάζεται ὑγρὸς ἀκοίτης,
<nonn. d. 26.232> τέρπων ἰκμαλέοισι φιλήμασι διψάδα νύμφην,
<nonn. d. 26.233> οἶστρον ἔχων πολύπηχυν ἀμαλλοτόκων ὑμεναίων,
<nonn. d. 26.234> μέτρῳ ἀμοιβαίῳ παλιναυξέα χεύματα τίκτων
<nonn. d. 26.235> Νεῖλος ἐν Αἰγύπτῳ καὶ ἑώιος ̓Ινδὸς ̔Υδάσπης.
<nonn. d. 26.236> κεῖθι μελαμψήφιδα διαξύων ῥόον όπλῇ
<nonn. d. 26.237> νήχεται ὑδατόεις ποταμήιος ἵππος ἀλήτης,
<nonn. d. 26.238> οἶος ἐμοῦ Νείλοιο θερειγενές οἶδμα χαράσσων
<nonn. d. 26.239> ναιετάει, βυθίοιο δι' ὕδατος ὑγρὸς ὁδίτης
<nonn. d. 26.240> μηκεδαναῖς γενύεσσιν: ἐπ' αἰγιαλοῖο δὲ βαίνει
<nonn. d. 26.241> αἰχμῇ καρχαρόδοντι διασχίζων ῥάχιν ὕλης,
<nonn. d. 26.242> καὶ διερὴν ἀχάρακτον ἔχων γένυν ἅρπαγα καρπῶν
<nonn. d. 26.243> μιμηλῇ δρεπάνῃ σταχυηφόρα λήια τέμνει,
<nonn. d. 26.244> ἀμητὴρ ἀσίδηρος ἀμαλλοφόρου τοκετοῖο:
<nonn. d. 26.245> τοῖα μὲν ἑπταπόροιο φατίζεται εἴκελα Νείλου
<nonn. d. 26.246> ̓Ινδῴου ποταμοῖο φέρειν μένος. οἱ δὲ λιπόντες
<nonn. d. 26.247> νήσων ἀγκύλα κύκλα καὶ ἕδρανα γείτονος ̓Ινδοῦ
<nonn. d. 26.248> ἄνδρες ἐθωρήσσοντο μαχήμονες, ὦν πρόμος ἀνὴρ
<nonn. d. 26.249> ̔Ρίγβασος ἡγεμόνευεν, ἔχων ἴνδαλμα Γιγάντων.
<nonn. d. 26.250> οὐδὲ γέρων ̓́Αρητος ἐλείπετο Δηριαδῆος
<nonn. d. 26.251> εἰς ἐνοπὴν καλέοντος, ἀνὴρ βαρύς: ἀλλὰ καθάψας
<nonn. d. 26.252> χαλκοβαρῆ λασίοιο κατὰ στέρνοιο χιτῶνα
<nonn. d. 26.253> γηραλέου κούφιζεν ὑπὲρ νώτοιο βοείην,
<nonn. d. 26.254> αὐχένι κυρτωθέντι περικρεμάσας τελαμῶνα.
<nonn. d. 26.255> καὶ στρατιὴν θώρηξεν ἀναγκαῖος πολεμιστὴς
<nonn. d. 26.256> πέντε σὺν υἱήεσσι, Δύκῳ καὶ ὁμήλυδι Μύρσῳ,
<nonn. d. 26.257> Γλαύκῳ καὶ Περίφαντι καὶ ὀψιγόνῳ Μελανῆι.
<nonn. d. 26.258> καὶ πολιὴν πλοκαμῖδα περισφίγξας τρυφαλείῃ
<nonn. d. 26.259> λαιὸν ἐυτροχάλοιο μετέστιχε δηιοτῆτος,
<nonn. d. 26.260> δεξιτερὸν πολέμοιο κέρας τεκέεσσιν ἐάσας,
<nonn. d. 26.261> οὓς φύσις ἀφθόγγων στομάτων σφρηγίσσατο δεσμῷ,
<nonn. d. 26.262> γλῶσσαν ὑποσφίγξασα σοφῆς ὀχετηγὸν ἰωῆς:
<nonn. d. 26.263> ὁππότε γὰρ θαλάμοιο παρὰ φλιῇσι χορεύων
<nonn. d. 26.264> Λαοβίην ζυγίοιο γάμου πιστώσατο θεσμῷ
<nonn. d. 26.265> παιδογόνοις ̓́Αρητος ὁμιλήσας ὑμεναίοις,
<nonn. d. 26.266> ἔνθεον ἔπλετο θάμβος, ἐπεὶ γαμίῳ παρὰ βωμῷ
<nonn. d. 26.267> νυμφοκόμῳ πεπόνητο θυηπολέων ̓Αφροδίτῃ
<nonn. d. 26.268> νυμφίος ἀρτιχόρευτος, ἐν εὐύμνῳ δὲ μελάθρῳ
<nonn. d. 26.269> δοῦπον ἀνακλάγξασα λεχώιον ἀνθερεῶνος
<nonn. d. 26.270> μάντις ἐπεσσομένων ἐβαρύνετο πουλυτό̔??̓ος σῦς,
<nonn. d. 26.271> ἀλλοίην καὶ ἄπιστον ἐλαφρίζουσα λοχείην,
<nonn. d. 26.272> καὶ νεπόδων ὤδινε νόθον γένος, ἐκ λαγόνων δὲ
<nonn. d. 26.273> ὑγρὴν ἰχθυόεσσαν ἀνηκόντιζε γενέθλην,
<nonn. d. 26.274> ἀντὶ τόκου χθονίοιο λοχευσαμένη τόκον ἅλμης.
<nonn. d. 26.275> καὶ συὸς ἰχθυγόνοιο πολύστομος ἵπτατο Φήμη
<nonn. d. 26.276> λαὸν ἀολλίζουσα: πολυσπερέες δὲ πολῖται
<nonn. d. 26.277> χερσαίην πολύτεκνον ἐθηήσαντο γενέθλην,
<nonn. d. 26.278> ἰσοφυὲς μίμημα θαλασσοτόκοιο λοχείης.
<nonn. d. 26.279> μαντιπόλον δ' ἐρέεινε θεηγόρον: εἰρομένῳ δὲ
<nonn. d. 26.280> ἐσσομένην θέσπιζεν ἀφωνήτων στίχα παίδων,
<nonn. d. 26.281> εἰναλίης ἴνδαλμα λιπογλώσσοιο γενέθλης.
<nonn. d. 26.282> καὶ τότε μάντις ἔλεξε προάγγελα θέσφατα κεύθειν,
<nonn. d. 26.283> ὄφρά κεν ἱλάσκοιτο τανύπτερον υἱέα Μαίης,
<nonn. d. 26.284> γλώσσης ἡγεμονῆα, σοφῆς ἰθύντορα φωνῆς.
<nonn. d. 26.285> Λαοβίη δ' ὤδινεν, ἀμοιβαίῃ δὲ λοχείῃ
<nonn. d. 26.286> τίκτε συὸς βρεφέεσσιν ἰσηρίθμων στίχα παίδων,
<nonn. d. 26.287> ἰχθύσιν ἀφθόγγοισιν ἐοικότας, οὓς μετὰ νίκην
<nonn. d. 26.288> Βάκχος ἄναξ ἐλέαιρε, λιποφθόγγων δ' ἀπὸ λαιμῶν
<nonn. d. 26.289> γλώσσης δεσμὸν ἔλυσε, καὶ ἤλασεν ἥλικα σιγήν,
<nonn. d. 26.290> φωνὴν δ' ὀψιτέλεστον ἐπεξύνωσεν ἑκάστῳ.
<nonn. d. 26.291> τοῖσι συνεστρατόωντο φερεσσακέες πολεμισταί,
<nonn. d. 26.292> οἵ τε Πύλας ἐνέμοντο καὶ οἳ λάχον ἐγγύθεν Εὕρου
<nonn. d. 26.293> ναιομένην Εὔκολλα, μαχήμονος ἔνδιον ̓Ηοῦς,
<nonn. d. 26.294> καὶ ζαθέην Γορύανδιν ἐύσπορον αὔλακα γαίης.
<nonn. d. 26.295> τοῖς δ' ἐπὶ θωρήχθησαν, ὅσοι λάχον ἄντυγας Οἴτης,
<nonn. d. 26.296> μητέρα δενδρήεσσαν ἀμετροβίων ἐλεφάντων,
<nonn. d. 26.297> οἷς φύσις ὤπασε κύκλα διηκοσίων ἐνιαυτῶν
<nonn. d. 26.298> ζώειν ἀενάοιο χρόνου πολυκαμπέι νύσσῃ,
<nonn. d. 26.299> ἠὲ τριηκοσίων: καὶ βόσκεται ἄλλος ἐπ' ἄλλῳ,
<nonn. d. 26.300> ἐκ ποδὸς ἀκροτάτου μελανόχροος ἄχρι καρήνου:
<nonn. d. 26.301> γναθμοῖς μηκεδανοῖσιν ἔχων προβλῆτας ὀδόντας
<nonn. d. 26.302> δίζυγας, ἀμητῆρι τύπῳ γαμψώνυχος ἅρπης,
<nonn. d. 26.303> θηγαλέῳ τμητῆρι, διαστείχει στίχα δένδρων
<nonn. d. 26.304> ποσσὶ τανυκνήμοισιν: ἔχων δ' ἴνδαλμα καμήλων
<nonn. d. 26.305> καὶ λοφίην ἐπίκυρτον, ἑῷ πολυχανδέι νώτῳ
<nonn. d. 26.306> ἑσμὸν ἄγει νήριθμον ἐπασσυτέρων ἐλατήρων,
<nonn. d. 26.307> δινεύων στατὸν ἴχνος ἀκαμπέι γούνατος ὁλκῷ,
<nonn. d. 26.308> καὶ τύπον εὐρυμέτωπον ἐχιδναίοιο καρήνου,
<nonn. d. 26.309> αὐχένα βαιὸν ἔχων κυρτούμενον: εἷλε δὲ λεπτὸν
<nonn. d. 26.310> ὄμμασιν ἰσοτύποισι συῶν ἴνδαλμα προσώπου,
<nonn. d. 26.311> ὑψιφανής, περίμετρος: ἑλισσομένου δὲ πορείῃ
<nonn. d. 26.312> οὔατα μὲν λιπόσαρκα, παρήορα γείτονι κόρσῃ,
<nonn. d. 26.313> λεπταλέων ἀνέμων ὀλίγῃ ῥιπίζεται αὔρῃ:
<nonn. d. 26.314> πυκνὰ δὲ μαστίζουσα δέμας νωμήτορι παλμῷ
<nonn. d. 26.315> λεπτοφυὴς ἐλάχεια τινάσσεται ἄστατος οὐρή.
<nonn. d. 26.316> πολλάκι δ' ἐν πολέμοισι γένυν προβλῆτα τινάσσων
<nonn. d. 26.317> ἀνέρι ταυροκάρηνος ἐπέχραεν ἠλίβατος θήρ,
<nonn. d. 26.318> ξείνην καρχαρόδοντα φέρων ἑτερόστομον ἅρπην,
<nonn. d. 26.319> δινεύων ἑκάτερθε γενειάδος ἔμφυτον αἰχμήν:
<nonn. d. 26.320> πολλάκι δ' εὐθώρηκα μετάρσιον ἀσπιδιώτην
<nonn. d. 26.321> ὄρθιον ἠέρταζε πεπαρμένον ἅρπαγι λαιμῷ,
<nonn. d. 26.322> ἄνδρα δὲ καρχαρόδοντι κατεπρήνιξεν ἀκωκῇ
<nonn. d. 26.323> καὶ νέκυν αὐτοκύλιστον ἐπὶ στροφάλιγγι κονίης
<nonn. d. 26.324> ὑψόθεν ἠκόντιζε παλινδίνητον ἀλήτην,
<nonn. d. 26.325> αἰθύσσων ἑλικηδὸν ἴτυν σκολιοῖο γενείου
<nonn. d. 26.326> κάρχαρον ἔνθα καὶ ἔνθα παρὰ προβολῇσιν ὀδόντων
<nonn. d. 26.327> ἀντίτυπον σπειρηδὸν ἐχιδνήεσσιν ἀκάνθαις,
<nonn. d. 26.328> ἄχρι ποδῶν τανύων κεχαραγμένον ἆορ ὀδόντων.
<nonn. d. 26.329> τοὺς μὲν ἄναξ Διόνυσος ἄγων μετὰ φύλοπιν ̓Ινδῶν
<nonn. d. 26.330> Καυκασίην παρὰ πέζαν ̓Αμαζονίου ποταμοῖο
<nonn. d. 26.331> εἰς φόβον εὐπήληκας ἀνεπτοίησε γυναῖκας,
<nonn. d. 26.332> ἠλιβάτων λοφίῃσιν ἐφεδρήσσων ἐλεφάντων.
<nonn. d. 26.333> ἀλλὰ τὰ μὲν μετὰ δῆριν. ἐς ὑσμίνην δὲ Λυαίου
<nonn. d. 26.334> Δηριάδῃ καλέοντι τότε πρόμος ἦλθε Πυλοίτης,
<nonn. d. 26.335> ὀρθοπόδην ἐλέφαντα κατὰ κλόνον ἡνιοχεύων,
<nonn. d. 26.336> καλλιτόκου Μαραθῶνος ̓Αρειμανὲς αἷμα γενέθλης:
<nonn. d. 26.337> καί οἱ ἐς ὑσμίνην ἑτερόθροος ἕσπετο γείτων
<nonn. d. 26.338> λαὸς ἐυκρήδεμνον ̓Εριστοβάρειαν ἐάσας.
<nonn. d. 26.339> Δερβίκων δὲ γένεθλα συνέσπετο Δηριαδῆι
<nonn. d. 26.340> Αἰθίοπές τε Σάκαι τε καὶ ἔθνεα ποικίλα Βάκτρων,
<nonn. d. 26.341> καὶ πολὺς οὐλοκόμων Βλεμύων στρατός. ἀλλοφανῆ δὲ
<nonn. d. 26.342> Αἰθίοπες μεθέπουσι τύπον τεχνήμονα χάρμης:
<nonn. d. 26.343> ἵππου γὰρ φορέοντες ὀλωλότος ἄντυγα κόρσης
<nonn. d. 26.344> ψευδόμενοι κρύπτουσιν ἀληθέα κύκλον ὀπωπῆς,
<nonn. d. 26.345> καὶ κεφαλὴν βροτέην ἑτέρῳ σφίγγουσι προσώπῳ,
<nonn. d. 26.346> ἄπνοον ἀσκήσαντες ἐς ἔμπνοον, ἐν δὲ κυδοιμοῖς
<nonn. d. 26.347> δήιον ἀγνώσσοντα νόθῳ κλονέουσι καρήνῳ:
<nonn. d. 26.348> καὶ πρόμος ἐκ στομάτων ἀπατήλιον ἦχον ἰάλλει,
<nonn. d. 26.349> ἵππιον ἀνδρομέῃ προχέων χρεμετισμὸν ἰωῇ.
<nonn. d. 26.350> οἱ μὲν ἀολλίζοντο καλεσσαμένου βασιλῆος.
<nonn. d. 26.351> πάντων δ' ἡγεμόνευεν ἐς ̓́Αρεα κοίρανος ̓Ινδῶν,
<nonn. d. 26.352> ὃν διερῇ φιλότητι πατὴρ ἔσπειρεν ̔Υδάσπης,
<nonn. d. 26.353> ̓Αστρίδος εὐώδινος ὁμιλήσας ὑμεναίοις,
<nonn. d. 26.354> κούρης ̓Ηελίοιο. φάτις δέ τις, ὅττί ἑ μήτηρ
<nonn. d. 26.355> νηιὰς ̓Ωκεανοῖο γένος τεκνώσατο Κητώ,
<nonn. d. 26.356> ἥν ποτε παφλάζοντι διερπύζων περὶ παστῷ
<nonn. d. 26.357> νυμφίος ὑδατόεντι γάμῳ πήχυνεν ̔Υδάσπης
<nonn. d. 26.358> γνήσιον αἷμα φέρων Τιτήνιον: ἀρχεγόνων γὰρ
<nonn. d. 26.359> ἐκ λεχέων Θαύμαντος ἐγείνατο δίζυγα φύτλην
<nonn. d. 26.360> ̓Ηλέκτρη ῥοδόπηχυς ὁμευνέτις, ἧς ἀπὸ λέκτρων
<nonn. d. 26.361> καὶ ποταμὸς βλάστησε καὶ ἄγγελος Οὐρανιώνων,
<nonn. d. 26.362> Ιρις ἀελλήεσσα καὶ ὠκυρέεθρος ̔Υδάσπης,
<nonn. d. 26.363> ἡ μὲν ἐπεντύνουσα ποδῶν δρόμον, ὃς δὲ ῥοάων:
<nonn. d. 26.364> ἄμφω δ' ἀντικέλευθον ἴσην μεθέπουσι πορείην,
<nonn. d. 26.365> ̓͂Ιρις ἐν ἀθανάτοισι καὶ ἐν ποταμοῖσιν ̔Υδάσπης.
<nonn. d. 26.366> τόσσος ἄρα στρατὸς ἦλθε: πόλις δ' ἐστείνετο λαῷ:
<nonn. d. 26.367> καὶ στίχες εὐπήληκες ἐμιτρώθησαν ἀίταις,
<nonn. d. 26.368> τετραπόρων πλήσαντες ἐν ἄστεϊ κύκλα κελεύθων:
<nonn. d. 26.369> οἱ μὲν ἐπὶ τριόδοισιν ἐπήτριμοι, οἱ δ' ἐνὶ βόθροις,
<nonn. d. 26.370> ἄλλοι δ' ἠλιβάτοιο πρὸ τείχεος, οἱ δ' ἐπὶ πύργων
<nonn. d. 26.371> νήδυμον ὕπνον ἴαυον ἀκοντοφόρων ἐπὶ λέκτρων.
<nonn. d. 26.372> ἡγεμόνων δὲ φάλαγγας ἑῷ ξείνισσε μελάθρῳ
<nonn. d. 26.373> Δηριάδης, καὶ πάντες ἀμοιβαίων ἐπὶ θώκων
<nonn. d. 26.374> ξεινοδόκῳ βασιλῆι μιῆς ἥπτοντο τραπέζης.
<nonn. d. 26.375> τοῖσι μὲν ἕσπερα δεῖπνα καὶ ἐννυχίου πτερὸν ̔́Υπνου
<nonn. d. 26.376> μέμβλετο, καὶ στρατὸς εὗδεν ἐνόπλιος ̓́Αρεϊ γείτων:
<nonn. d. 26.377> ἐγρεμόθῳ δ' εὕδοντες ἐφωμίλησαν ὀνείρῳ,
<nonn. d. 26.378> μιμηλὴν Σατύροισιν ἀναστήσαντες ̓Ενυώ.
<nonn. d. 27.1> ἄρτι δὲ λυσιπόνοιο τιναξαμένη πτερὸν ̔́Υπνου
<nonn. d. 27.2> ἀντολίης ὤιξε θύρας πολεμητόκος ̓Ηώς,
<nonn. d. 27.3> καὶ Κεφάλου λίπε λέκτρα σελασφόρα: βαλλόμενος δὲ
<nonn. d. 27.4> ἀντιπόρῳ Φαέθοντι μέλας λευκαίνετο Γάγγης:
<nonn. d. 27.5> καὶ φυγὰς ἀρτιχάρακτος ἐχάζετο κῶνος ὀμίχλης
<nonn. d. 27.6> σχιζόμενος φαέεσσιν: ἀπὸ δροσεροῖο δὲ δίφρου
<nonn. d. 27.7> ὄρθριος εἰαρινῇσιν ἐλούετο καρπὸς ἐέρσαις.
<nonn. d. 27.8> καὶ κλόνος ἦν. φαέθων δὲ πυριτρεφέων δρόμον ἵππων
<nonn. d. 27.9> ἀενάων ἐτέων φλογόεις ἀνεσείρασε ποιμήν,
<nonn. d. 27.10> γείτονος εἰσαΐων κορυθαιόλον ̓́Αρεος ἠχώ,
<nonn. d. 27.11> καὶ στρατὸν αἰχμάζειν προκαλίζετο μάρτυρι πυρσῷ,
<nonn. d. 27.12> θερμὸν ἀκοντίζων ῥοδόεν βέλος: ἀμφὶ δέ γαίῃ
<nonn. d. 27.13> αἱμαλέης ξένον ὄμβρον ἀπ' ἰκμάδος ὑέτιος Ζεὺς
<nonn. d. 27.14> οὐρανόθεν κατέχευε, φόνου πρωτάγγελον ̓Ινδῶν.
<nonn. d. 27.15> καὶ φονίαις λιβάδεσσιν ̓Ενυαλίου νιφετοῖο
<nonn. d. 27.16> δίψια κυανέης ἐρυθαίνετο νῶτα κονίης
<nonn. d. 27.17> ̓Ινδῴου δαπέδοιο: νεοσμήκτου δὲ σιδήρου
<nonn. d. 27.18> ἠελίου σελάγιζε βολαῖς ἀντίρροπος αἴγλη.
<nonn. d. 27.19> φαινομένας δὲ φάλαγγας ἐπὶ κλόνον ὥπλισεν ̓Ινδῶν
<nonn. d. 27.20> Δηριάδης ὑπέροπλος, ἐποτρύνων δὲ μαχητὰς
<nonn. d. 27.21> μῦθον ἀπειλητῆρος ἀνήρυγεν ἀνθερεῶνος:
<nonn. d. 27.22> “δμῶες ἐμοί, μάρνασθε, πεποιθότες ἠθάδι Νίκῃ,
<nonn. d. 27.23> καὶ θρασὺν ὃν καλέουσι κερασφόρον υἷα Θυώνης
<nonn. d. 27.24> λάτριν ἰσοκραίροιο τελέσσατε Δηριαδῆος.
<nonn. d. 27.25> κτείνατέ μοι καὶ Πᾶνας ἀλοιητῆρι σιδήρῳ:
<nonn. d. 27.26> εἰ δὲ θεοὶ γεγάασι, καὶ οὐ θέμις ἐστὶ δαΐξαι
<nonn. d. 27.27> Πανὸς ἀνουτήτοιο δέμας τμητῆρι σιδήρῳ,
<nonn. d. 27.28> Πᾶνας ὀρεσσινόμους ληίσσομαι, ἕνδοθι λόχμης
<nonn. d. 27.29> ἕθνεα βουκολέοντας ἐρημονόμων ἐλεφάντων.
<nonn. d. 27.30> πολλοὶ θῆρες ἕασι καὶ ἐνθάδε, τοῖσι συνάψω
<nonn. d. 27.31> Φῆρας ὁμοῦ καὶ Πᾶνας ὀρεσσινόμου Διονύσου:
<nonn. d. 27.32> κούρῃ δ' ἡμετέρῃ θαλαμηπόλον ἑσμὸν ὀπάσσω,
<nonn. d. 27.33> δαινυμένου Μορρῆος ὑποδρηστῆρα τραπέζης.
<nonn. d. 27.34> καί τις ἀνὴρ Φρυγίηθεν ὁμόστολος οἴνοπι Βάκχῳ
<nonn. d. 27.35> ̓Ινδῴου ποταμοῖο δέμας λούσειε ῥεέθροις,
<nonn. d. 27.36> ἀντὶ δὲ Σαγγαρίου καλέσει πατρῷον ̔Υδάσπην:
<nonn. d. 27.37> ἄλλος ἀνὴρ ̓Αλύβηθεν ὁμαρτήσας Διονύσῳ
<nonn. d. 27.38> ἐνθάδε θητεύσειε, καὶ ἀργυρέου ποταμοῖο
<nonn. d. 27.39> χεύματα καλλείψας πιέτω χρυσαυγέα Γάγγην.
<nonn. d. 27.40> χάζεό μοι, Διόνυσε, φυγὼν δόρυ Δηριαδῆος:
<nonn. d. 27.41> ἔστι καὶ ἐνθάδε πόντος ἀπείριτος: ἀλλὰ θαλάσσης
<nonn. d. 27.42> ̓Αρραβίης μετὰ κῦμα καὶ ἡμετέρη σε δεχέσθω:
<nonn. d. 27.43> εὐρύτερος βυθὸς οὗτος ἐρεύγεται ἄγριον ὕδωρ,
<nonn. d. 27.44> καὶ Σατύρους καὶ Βάκχον ἐπάρκιός ἐστι καλύψαι
<nonn. d. 27.45> καὶ στίχα Βασσαρίδων: οὐ μείλιχος ἐνθάδε Νηρεύς,
<nonn. d. 27.46> οὐ Θέτις ̓Ινδῴη σε δεδέξεται, οὐδέ σε κόλπῳ
<nonn. d. 27.47> ξεινοδόκον μετὰ κῦμα πάλιν φεύγοντα σαώσει,
<nonn. d. 27.48> αἰδομένη βαρύδουπον ἐμὸν πατρῷον ̔Υδάσπην.
<nonn. d. 27.49> ἀλλ' ἐρέεις: Κρονίωνος ̓Ολύμπιον αἷμα κομίζω.'
<nonn. d. 27.50> αἰθέρα Γαῖα λόχευσε χορῷ κεχαραγμένον ἄστρων:
<nonn. d. 27.51> οὐρανόθεν γένος ἔσχες: ἐμὴ δέ σε Γαῖα καλύψει:
<nonn. d. 27.52> καὶ Κρόνον ὠμηστῆρα νέων θοινήτορα παίδων
<nonn. d. 27.53> οὐρανόθεν γεγαῶτα κατέρυφε κόλπος ἀρούρης.
<nonn. d. 27.54> εἰμὶ δοριθρασέος στρατιῆς πρόμος: εἰμὶ Λυκούργου
<nonn. d. 27.55> φέρτερος, ὅς σε δίωκε καὶ ἀπτολέμους σέο Βάκχας:
<nonn. d. 27.56> σὸν γένος οὐ κλονέει με Διιπετές: αἰνομόρου γὰρ
<nonn. d. 27.57> σῆς Σεμέλης ἤκουσα πυριβλήτους ὑμεναίους:
<nonn. d. 27.58> μὴ στεροπὴν ἀγόρευε Διὸς νυμφοστόλον εὐνῆς,
<nonn. d. 27.59> μὴ κεφαλὴν Κρονίωνος ἤ ἄρσενα μηρὸν ἐνίψῃς:
<nonn. d. 27.60> οὐ Διὸς ὠδίνοντος ἐμὲ κλονέουσι λοχεῖαι:
<nonn. d. 27.61> πολλάκις ὠδίνουσαν ἐμὴν ἐνόησα γυναῖκα.
<nonn. d. 27.62> σὺν σοὶ δ', ἤν ἐθέλῃ, γενέτης τεὸς αὐτοτόκος Ζεὺς
<nonn. d. 27.63> ἄρσενι θωρήξειεν ἀρηγόνα θῆλυν ̓Αθήνην,
<nonn. d. 27.64> νίκην ἣν καλέουσιν, ἵνα πρηῶνας ἀράξας
<nonn. d. 27.65> Παλλάδος αἱμάξω κεφαλὴν ταμεσίχροϊ πέτρῳ
<nonn. d. 27.66> ἢ δορὶ τολμήεντι, καὶ εὐκεράων ἀπὸ τόξων
<nonn. d. 27.67> μηρὸν ἀπειλητῆρος ὀιστεύσω Διονύσου,
<nonn. d. 27.68> βουκεράων Σατύρων ἡγήτορος, οὐταμένου δὲ
<nonn. d. 27.69> καὶ Διὶ καὶ Βρομίῳ καὶ Παλλάδι μῶμον ἀνάψω:
<nonn. d. 27.70> εἰ δὲ σὺν ἀμφοτέροισι κορύσσεται ἀμφιγυήεις,
<nonn. d. 27.71> δεύομαι ̔Ηφαίστου τεχνήμονος, ὄφρα καὶ αὐτῷ
<nonn. d. 27.72> τεύχεα χαλκεύσειε πολύτροπα Δηριαδῆι.
<nonn. d. 27.73> οὐ τρομέω ποτὲ θῆλυν ἐγὼ πρόμον: εἰ δὲ τινάσσει
<nonn. d. 27.74> ἀστεροπὴν γενετῆρος, ἔχω πατρώιον ὕδωρ.
<nonn. d. 27.75> καὶ θρασύν, ὃν καλέουσιν ὁμόγνιον αἷμα Λυαίου,
<nonn. d. 27.76> Αἰακὸν οὐρανίοιο Διὸς βλάστημα τοκῆος
<nonn. d. 27.77> Ζηνὶ καταχθονίῳ δεδαϊγμένον ̓́Αιδι πέμψω:
<nonn. d. 27.78> οὐδέ μιν ἁρπάξειε δι' ἠέρος ἱπτάμενος Ζεύς.
<nonn. d. 27.79> καὶ πολέας Κρονίδαο δεδουπότας υἷας ἀκούω:
<nonn. d. 27.80> Δάρδανος ἐκ Διὸς ἔσκε καὶ ὤλετο, καὶ θάνε Μίνως,
<nonn. d. 27.81> οὐδέ μιν ἐρρύσαντο Διὸς ταυρώπιδες εὐναί:
<nonn. d. 27.82> εἰ δὲ θεμιστεύει καὶ ἐν ̓́Αιδι, τίς φθόνος ̓Ινδοῖς,
<nonn. d. 27.83> Αἰακὸς εἰ φθιμένοισι δικάζεται; ἤν δ' ἐθελήσῃ,
<nonn. d. 27.84> κοιρανίην κεκύων ἐχέτω καὶ σκῆπτρα βερέθρου.
<nonn. d. 27.85> καὶ δολιχοῖς μελέεσσιν ἐπιψαύοντας ̓Ολύμπου
<nonn. d. 27.86> γηγενέας Κύκλωπας ὀλέσσατε μὴ δορὸς αἰχμὴν
<nonn. d. 27.87> γαστρὶ μέσῃ πήξαντες ἤ αὐχένι, χαλκοβαρὲς δὲ
<nonn. d. 27.88> ὀφθαλμῷ τροχόεντι βέλος τετορημένον ἔστω.
<nonn. d. 27.89> μὴ χθονίους Κύκλωπας ὀλέσσατε: καὶ γὰρ ἐκείνων
<nonn. d. 27.90> δεύομαι: ̓Ινδῴῳ δὲ παρήμενος ἐσχαρεῶνι
<nonn. d. 27.91> Βρόντης μὲν βαρύδουπον ἐμοὶ σάλπιγγα τελέσσῃ
<nonn. d. 27.92> βρονταίοις πατάγοισιν ἰσόκτυπον, ὄφρά κεν εἴην
<nonn. d. 27.93> Ζεὺς χθόνιος, Στερόπης δὲ νέην ἀντίρροπον αἴγλην
<nonn. d. 27.94> ἀστεροπῆς τεύξειε καὶ ἐνθάδε: καί μιν ἐλέγξω
<nonn. d. 27.95> μαρνάμενος Σατύροισιν, ἵνα φρένα μᾶλλον ἀμύξῃ
<nonn. d. 27.96> Δηριάδην κτυπέοντα καὶ ἀστράπτοντα δοκεύων
<nonn. d. 27.97> ζηλήμων Κρονίδης, πεφοβημένος ὄρχαμον ̓Ινδῶν
<nonn. d. 27.98> ὑψιγόνου φλογόεντος ἀκοντιστῆρα κεραυνοῦ.
<nonn. d. 27.99> τίς φθόνος, εἰ πρηστῆρι μαχήμονα χεῖρα κορύσσω;
<nonn. d. 27.100> μητρὸς ἐμῆς γενέτης, φλογερῶν ἐπιήρανος ἄστρων,
<nonn. d. 27.101> αὐὸς ὅλος Φαέθων πυρόεις πρόμος: εἰ δὲ τοκῆος
<nonn. d. 27.102> αἷμα φέρω ποταμοῖο, καὶ ὑδατόεντι βελέμνῳ
<nonn. d. 27.103> μαρνάμενος μόθον ὑγρὸν ἀναστήσω Διονύσῳ,
<nonn. d. 27.104> Βάκχων ἐχθρὰ κάρηνα ῥοαῖς ποταμοῖο καλύπτων.
<nonn. d. 27.105> καὶ βυθίων τμήξαντες ἀλοιητῆρι σιδήρῳ
<nonn. d. 27.106> σώματα Τελχίνων τυμβεύσατε γείτονι πόντῳ,
<nonn. d. 27.107> πατρὶ Ποσειδάωνι μεμηλότα, δαιδαλέου δὲ
<nonn. d. 27.108> δίφρου γλαυκὰ λέπαδνα καὶ ὑγροπόρων γένος ἵππων
<nonn. d. 27.109> νίκης πόντια δῶρα κομίσσατε Δηριαδῆι.
<nonn. d. 27.110> καὶ ναέτην βαρύδεσμον ἀπειρώδινος ̓Αθήνης
<nonn. d. 27.111> ̔Ηφαίστου πυρόεντος ἀπόσπορον αἴθοπι πυρσῷ
<nonn. d. 27.112> φλέξατε, τὸν καλέουσιν ̓Ερεχθέα: καὶ γὰρ ἐκείνου
<nonn. d. 27.113> αἷμα φέρει περίπυστον ̓Ερεχθέος, ὅν ποτε μαζῷ
<nonn. d. 27.114> παρθενικὴ φυγόδεμνος ἀνέτρεφε Παλλὰς ἀμήτωρ,
<nonn. d. 27.115> λάθριον ἀγρύπνῳ πεφυλαγμένον αἴθοπι λύχνῳ:
<nonn. d. 27.116> μιμνέτω ̓Ινδῴῃ κεκαλυμμένος αἴθοπι κίστῃ,
<nonn. d. 27.117> καὶ κενεῷ ζοφόεντος ἐν ἕρκεϊ παρθενεῶνος.
<nonn. d. 27.118> καὶ τροχαλοὺς δρηστῆρας ἐυσκάρθμοιο βοείης,
<nonn. d. 27.119> ἴδμονας εὐπήληκος ̓Ενυαλίοιο χορείης,
<nonn. d. 27.120> ἄξατέ μοι Κορύβαντας ἀτευχέας: ὀλλυμένοις δὲ
<nonn. d. 27.121> διχθαδίοις τεκέεσσιν ἐπικλαύσειε Καβειρώ,
<nonn. d. 27.122> Λημνιὰς ἀκρήδεμνος: ἀπορρίψας δὲ πυράγρην
<nonn. d. 27.123> αἰθαλόεις ̔́Ηφαιστος ἑῆς ὀλετῆρα γενέθλης
<nonn. d. 27.124> ἥμενον ἀθρήσειεν ὑπὲρ δίφροιο Καβείρων
<nonn. d. 27.125> ἵππων χαλκοπόδων ἐπιβήτορα Δηριαδῆα.
<nonn. d. 27.126> κτείνω μὲν Διὸς υἷας: ̓Αρισταῖον δὲ δαμάσσαι
<nonn. d. 27.127> οὐ φθονέω Μορρῆι, λαγωβόλον υἱέα Φοίβου,
<nonn. d. 27.128> οὐτιδανῆς ἐλατῆρα φιλοπτολέμοιο μελίσσης.
<nonn. d. 27.129> ὑμεῖς μὲν δρεπάνοισι καὶ ἀμφιπλῆγι μαχαίρῃ
<nonn. d. 27.130> κτείνετε Βασσαρίδων ἁπαλὰς στίχας, ὑψίκερων δὲ
<nonn. d. 27.131> παῖδα Διὸς κερόεις ποταμήιος υἱὸς ὀλέσσει,
<nonn. d. 27.132> μή τις ὑποπτήσσειεν ἰδὼν ἐλατῆρα λεαίνης
<nonn. d. 27.133> ἢ πρόμον ἀγροτέρης ἐπιβήμενον ἰξύος ἄρκτου,
<nonn. d. 27.134> μὴ θηρῶν ζυγίων βλοσυρὸν στόμα: τίς γὰρ ἀλύξει
<nonn. d. 27.135> πόρδαλιν ἠὲ λέοντα κορυσσομένων ἐλεφάντων;”
<nonn. d. 27.136> ὣς φαμένου βασιλῆος ἐπὶ κλόνον ἤιον ̓Ινδοί,
<nonn. d. 27.137> οἱ μὲν ὑπὲρ νώτοιο σιδηροφόρων ἐλεφάντων,
<nonn. d. 27.138> οἱ δὲ συνεστρατόωντο θυελλοπόδων ὑπὲρ ἵππων.
<nonn. d. 27.139> καὶ πέλας ἦν πρυλέων στρατὸς ἄπλετος, οἱ μὲν ἀκωκάς,
<nonn. d. 27.140> οἱ δὲ σάκος φορέοντες, ὁ δὲ κληῖδα φαρέτρης:
<nonn. d. 27.141> ἄλλος ἀνηέρταζεν ἀνὴρ χαλκήλατον ἅρπην
<nonn. d. 27.142> ἀμητὴρ πολέμοιο, καὶ ἔστιχεν ἄλλος ἀείρων
<nonn. d. 27.143> ἀσπίδα καὶ θοὰ τόξα καὶ ἠνεμόεντας ὀιστούς.
<nonn. d. 27.144> καὶ μόθον ἐστήσαντο παρὰ στόμα γείτονος ̓Ινδοῦ,
<nonn. d. 27.145> εἰς πεδίον προθέοντες. ἀπ' εὐδένδροιο δὲ λόχμης
<nonn. d. 27.146> ἀσπίσι καὶ ξιφέεσσι καὶ ἀρραγέεσσι πετήλοις
<nonn. d. 27.147> θυρσοφόρος Διόνυσος ἑοὺς ἐκόρυσσε μαχητάς.
<nonn. d. 27.148> καὶ πισύρων ἀνέμων φλογερῆς ἀντώπιον ̓Ηοῦς
<nonn. d. 27.149> τέτραχα τεμνομένην στρατιὴν ἐστήσατο Βάκχων:
<nonn. d. 27.150> πρώτην μὲν βαθύδενδρα παρὰ σφυρὰ κυκλάδος ̓́Αρκτου,
<nonn. d. 27.151> ἧχι πολυσπερέων ποταμῶν πεφορημένον ὁλκῷ
<nonn. d. 27.152> Καυκασίου σκοπέλοιο Διιπετὲς ἔρχεται ὕδωρ,
<nonn. d. 27.157> τὴν αὐτὴν παρὰ πέζαν, ὅπῃ περιμήκεϊ πορθμῷ
<nonn. d. 27.158> χεῦμα παλινδίνητον ἄγει βαρύδουπος ̔Υδάσπης:
<nonn. d. 27.153> τὴν ἑτέρην δὲ φάλαγγα συνήρμοσεν, ὁππόθι γαίης
<nonn. d. 27.154> μεσσατίης στεφανηδὸν ἐς ἑσπέριον κλίμα νεύων
<nonn. d. 27.155> δίστομος οὺρεσίφοιτος ἑὸν ῥόον ̓Ινδὸς ἑλίσσει,
<nonn. d. 27.156> χεύμασιν ἀμφίζωστον ἐπιστέψας Παταλήνην:
<nonn. d. 27.161> καὶ τριτάτην κόσμησεν, ὅπῃ νοτίῳ παρὰ κόλπῳ
<nonn. d. 27.159> κύματι πορφύροντι μεσημβριὰς ἕλκεται ἅλμη:
<nonn. d. 27.160> καὶ στρατιὴν εὔχαλκον ἄναξ ἔστησε τετάρτην
<nonn. d. 27.162> ἀντολίης ὑπὸ πέζαν, ὅθεν δονακῆα διαίνων
<nonn. d. 27.163> στέλλεται εὐόδμοισι κατάρρυτος ὕδασι Γάγγης.
<nonn. d. 27.164> κεκριμένης δὲ φάλαγγος ἐυκνήμιδος ἑκάστης
<nonn. d. 27.165> τέσσαρας εὐπήληκας ἐκόσμεεν ἡγεμονῆας,
<nonn. d. 27.166> καὶ στρατὸν ὀτρύνων λαοσσόον ἴαχε φωνήν:
<nonn. d. 27.167> “Βασσαρίδες, καὶ δεῦρο χορεύσατε, δυσμενέων δὲ
<nonn. d. 27.168> κτείνατε βάρβαρα φῦλα, καὶ ἔγχεσι μίξατε θύρσους,
<nonn. d. 27.169> μίξατε καὶ ξιφέεσσι: καὶ ἠθάδος ἀντὶ τραπέζης
<nonn. d. 27.170> σάλπιγξ ἐγρεκύδοιμος ἐμοῖς Σατύροισι γενέσθω
<nonn. d. 27.171> πηκτὶς ἐμή: χλοερὴ δὲ καταιχμάζουσα σιδήρου
<nonn. d. 27.172> δούρατα νικήσειεν ἀκαχμένα φυλλὰς ὀπώρη:
<nonn. d. 27.173> ἀντὶ δὲ νυκτελίοιο χοροστασίης Διονύσου
<nonn. d. 27.174> αὐλὸς ἐμὸς φθέγξαιτο μετάτροπον ὕμνον ̓Ενυοῦς,
<nonn. d. 27.175> τερψινόου Βρομίοιο λιπὼν ἐπιδόρπιον ̓Ηχώ.
<nonn. d. 27.176> εἰ μὲν ἐμοὶ γόνυ δοῦλον ὑποκλίνειεν ̔Υδάσπης
<nonn. d. 27.177> μηδὲ πάλιν Βάκχοισι παλίγκοτον οἶδμα κορύσσῃ,
<nonn. d. 27.178> ἔσσομαι εὐάντητος, ὅλον δέ οἱ ἀγλαὸν ὕδωρ
<nonn. d. 27.179> χεύμασι ληναίοισιν ἐς Εὔιον οἶνον ἀμείψω,
<nonn. d. 27.180> τεύχων λαρὰ ῥέεθρα, καὶ ἀγριάδος λόφον ὕλης
<nonn. d. 27.181> μιτρώσω πετάλοισι καὶ ἀμπελόεντα τελέσσω:
<nonn. d. 27.182> εἰ δὲ πάλιν προχοῇσιν ἀλεξικάκοισιν ἀρήξει
<nonn. d. 27.183> ̓Ινδοῖς κτεινομένοισι καὶ υἱέι Δηριαδῆι,
<nonn. d. 27.184> ἀνδροφυὴς κερόεσσαν ἔχων ποταμηίδα μορφήν,
<nonn. d. 27.185> χεῦμα γεφυρώσαντες ὑπερφιάλου ποταμοῖο
<nonn. d. 27.186> ἴχνεσιν ἀβρέκτοισιν ὁδεύσατε δίψιον ὕδωρ,
<nonn. d. 27.187> καὶ γυμνῇ ψαμάθῳ πατέων αὐχμηρὸν ̔Υδάσπην
<nonn. d. 27.188> πεζὸς ὄνυξ εὔιππος ἐπιξύσειε κονίην.
<nonn. d. 27.189> εἰ δὲ πολυπτοίητος ̓Αρειμανέων πρόμος ̓Ινδῶν
<nonn. d. 27.190> αἰθερίου Φαέθοντος ἀπόσπορός ἐστι γενέθλης,
<nonn. d. 27.191> καὶ Φαέθων πυρόεσσαν ἐμοὶ στήσειεν ̓Ενυώ,
<nonn. d. 27.192> θυγατέρος κερόεσσαν ἑῆς ὠδῖνα γεραίρων,
<nonn. d. 27.193> γνωτὸν ἐμοῦ Κρονίδαο πάλιν Φαεθοντίδι χάρμῃ
<nonn. d. 27.194> πόντιον ὑδατόεντα πυρὸς σβεστῆρα κορύσσω:
<nonn. d. 27.195> Θρινακίην δ' ἐπὶ νῆσον ἐλεύσομαι, ὁππόθι ποῖμναι
<nonn. d. 27.196> καὶ βόες αἰθερίοιο πυραυγέος ̔Ηνιοχῆος,
<nonn. d. 27.197> ἠελίου δὲ θύγατρα, δορικτήτην ἅτε κούρην,
<nonn. d. 27.198> Λαμπετίην ἀέκουσαν ὑπὸ ζυγὰ δούλια σύρω,
<nonn. d. 27.199> ὄφρα γένυ κλίνειε: καὶ εἰς ὄρος ̓Αστρὶς ἀλάσθω,
<nonn. d. 27.200> μυρομένη βαρύδεσμον ὀπάονα Δηριαδῆα:
<nonn. d. 27.201> ἐλθέτω, ἢν ἐθέλῃ, μετανάστιος εἰς χθόνα Κελτῶν,
<nonn. d. 27.202> ὄφρα φυτὸν γεγαυῖα σὺν ̔Ηλιάδεσσι καὶ αὐτὴ
<nonn. d. 27.203> πυκνὰ φιλοθρήνοισιν ἐπικλαύσειε ῥεέθροις.
<nonn. d. 27.204> σπεύσατέ μοι καὶ κύκλα μελαρρίνοιο προσώπου
<nonn. d. 27.205> ̓Ινδῶν ληιδίων λευκαίνετε μύστιδι γύψῳ,
<nonn. d. 27.206> καὶ θρασὺν ἀμπελόεντι περιπλεχθέντα κορύμβῳ...
<nonn. d. 27.207> νεβρίδα χαλκοχίτωνι καθάψατε Δηριαδῆι:
<nonn. d. 27.208> καὶ Βρομίῳ γένυ δοῦλον ὑποκλίνων μετὰ νίκην
<nonn. d. 27.209> ̓Ινδὸς ἄναξ ῥίψειεν ἑὸν θώρηκα θυέλλαις,
<nonn. d. 27.210> κρείσσονι λαχνήεντι δέμας θώρηκι καλύπτων,
<nonn. d. 27.211> καὶ πόδα πορφυρέοισι περισφίγξειε κοθόρνοις
<nonn. d. 27.212> ἀργυρέας ἀνέμοισιν ἑὰς κνημῖδας ἐάσας,
<nonn. d. 27.213> καὶ μετὰ φοίνια τόξα καὶ ἠθάδος ἔργα κυδοιμοῦ
<nonn. d. 27.214> ὄργια νυκτιχόρευτα διδασκέσθω Διονύσου,
<nonn. d. 27.215> βάρβαρα δινεύων ἐπιλήνια βόστρυχα χαίτης.
<nonn. d. 27.216> δυσμενέων δὲ κάρηνα κομίσσατε σύμβολα νίκης
<nonn. d. 27.217> Τμῶλον ἐς ἠνεμόεντα, πεπαρμένα μάρτυρι θύρσῳ.
<nonn. d. 27.218> πολλὰς δ' ἐκ πολέμοιο μεταστήσω στίχας ̓Ινδῶν
<nonn. d. 27.219> ζωγρήσας μετ' ̓́Αρηα, παρὰ προπύλαια δὲ Λυδῶν
<nonn. d. 27.220> πήξω μαινομένοιο κεράατα Δηριαδῆος.”
<nonn. d. 27.221> ὥς φάμενος θάρσυνεν: ἐπερρώοντο δὲ Βάκχαι,
<nonn. d. 27.222> Σειληνοὶ δ' ἀλάλαζον ̓Αρηιφίλης μέλος ̓Ηχοῦς
<nonn. d. 27.223> καὶ Σάτυροι κελάδησαν ὁμοφθόγγων ἀπὸ λαιμῶν:
<nonn. d. 27.224> καὶ τυπάνου κελάδοντος ὁμόθροος ἔβρεμεν ἠχὼ
<nonn. d. 27.225> φρικαλέον μύκημα, φιλοκροτάλων δὲ γυναικῶν
<nonn. d. 27.226> χερσὶν ἀμοιβαίῃσιν ἀράσσετο δίκτυπος ἠχώ:
<nonn. d. 27.227> καὶ νομίη Φρύγα ῥυθμὸν ἀγέστρατος ἴαχε σύριγξ.
<nonn. d. 27.231> καὶ στρατιῆς προκέλευθος ἐπιβρίθουσα κυδοιμῷ
<nonn. d. 27.232> Μυγδονίη μάρμαιρε δι' ἠέρος ἁλλομένη φλόξ,
<nonn. d. 27.233> Βακχείην πυρόεσσαν ἀπαγγέλλουσα λοχείην:
<nonn. d. 27.234> Σειληνοῦ δὲ γέροντος ἀπ' εὐκεράοιο μετώπου
<nonn. d. 27.235> μαρμαρυγὴ σελάγιζεν: ὀρεσσαύλοιο δὲ Βάκχης
<nonn. d. 27.236> δέσμιος ἀπλέκτοισι δράκων ἐσφίγγετο χαίταις:
<nonn. d. 27.228> καὶ Σάτυροι πολέμιζον: ἐλευκαίνοντο δὲ γύψῳ
<nonn. d. 27.229> μυστιπόλῳ, καὶ φρικτὸν ἐπῃώρητο παρειαῖς
<nonn. d. 27.230> ψευδομένου νόθον εἶδος ἀφωνήτοιο προσώπου.
<nonn. d. 27.237> καί τις ἐπ' ἀντιβίοισι μεμηνότα τίγριν ἱμάσσων
<nonn. d. 27.238> δίφρα διεπτοίησεν ὁμοζυγέων ἐλεφάντων:
<nonn. d. 27.239> καὶ πολιὸς κεκόρυστο Μάρων ἑλικώδεϊ θαλλῷ,
<nonn. d. 27.240> ἡμερίδων ὄρπηκι διασχίζων δέμας ̓Ινδῶν
<nonn. d. 27.241> μαρναμένων.—καὶ πάντες, ὅσοι ναετῆρες ̓Ολύμπου,
<nonn. d. 27.242> Ζηνὶ παρεδριόωντες ἔσω θεοδέγμονος αὐλῆς
<nonn. d. 27.243> πασσυδὸν ἠγορόωντο πολυχρύσων ἐπὶ θώκων.
<nonn. d. 27.244> τοῖσι δὲ δαινυμένοισιν ἀπὸ κρητῆρος ἀφύσσων
<nonn. d. 27.245> εὐχαίτης γλυκὺ νέκταρ ἐῳνοχόει Γανυμήδης.
<nonn. d. 27.246> οὐ τότε γὰρ Τρώεσσιν ̓Αχαιικὸς ἔβρεμεν ̓́Αρης,
<nonn. d. 27.247> ὡς πάρος ὄφρα κύπελλα πάλιν μακάρεσσι κεράσσῃ
<nonn. d. 27.248> ἥβη καλλιέθειρα, καὶ ἀθανάτων ἑκὰς εἴη
<nonn. d. 27.249> Τρώιος οἰνοχόος, μὴ πατρίδος οἶτον ἀκούσῃ.
<nonn. d. 27.250> τοῖσι συναγρομένοις ἀγορήσατο μητίετα Ζεύς,
<nonn. d. 27.251> ἔννεπε δ' ̓Απόλλωνι καὶ ̔Ηφαίστῳ καὶ ̓Αθήνῃ:
<nonn. d. 27.252> “ἄξονος ὀμφαίοιο θεηγόρε κοίρανε Πυθοῦς,
<nonn. d. 27.253> τοξοσύνης σκηπτοῦχε, σελασφόρε, σύγγονε Βάκχου,
<nonn. d. 27.254> μνώεο Παρνησσοῖο καὶ ὑμετέρου Διονύσου:
<nonn. d. 27.255> ἄμπελος οὔ σε λέληθεν ἐφήμερος: οἶσθα καὶ αὐτὴν
<nonn. d. 27.256> ἀμφοτέρων σκοπέλων διδυμάονα μύστιδα πεύκην:
<nonn. d. 27.257> ἀλλὰ κασιγνήτοιο τεοῦ προμάχιζε Λυαίου,
<nonn. d. 27.258> Βασσαρίδων ἐπίκουρος ̓Ολύμπια τόξα τιταίνων:
<nonn. d. 27.259> Παρνησσοῦ δὲ γέραιρε τεὴν ξυνήονα πέτρην,
<nonn. d. 27.260> ὁππόθι κωμάζουσα χοροίτυπος ἴαχε Βάκχη,
<nonn. d. 27.261> σοὶ μέλος ἐντύνουσα καὶ ἀγρύπνῳ Διονύσῳ,
<nonn. d. 27.262> Δελφικὸν ἀμφοτέροισιν ὁμόζυγον ἁψαμένη πῦρ.
<nonn. d. 27.263> μνώεο σῆς, κλυτότοξε, λεοντοφόνοιο Κυρήνης:
<nonn. d. 27.264> δὸς χάριν ἀμφοτέροισι, καὶ ̓Αγρέι καὶ Διονύσῳ:
<nonn. d. 27.265> ὡς Νόμιος Σατύρων νομίων προμάχιζε γενέθλης.
<nonn. d. 27.266> ̔́Ηρης ζῆλον ἄλαλκε βαρύφρονα, μή ποτε Φοίβου
<nonn. d. 27.267> μητρυιὴ γελάσειε Διωνύσοιο φυγόντος,
<nonn. d. 27.268> ἥ τις ἐμῶν μεθέπουσα χόλον καὶ ζῆλον ἐρώτων
<nonn. d. 27.269> αἰὲν ἐμοῖς τεκέεσσι κορύσσεται: οὔ σε διδάξω
<nonn. d. 27.270> μητέρος ὑμετέρης λόχιον πόνον, ἡνίκα παίδων
<nonn. d. 27.271> δίζυγα φόρτον ἔχουσα πολύπλανος ἤιε Λητώ,
<nonn. d. 27.272> κέντροις παιδογόνοισιν ἱμασσομένη τοκετοῖο,
<nonn. d. 27.273> ὁππότε Πηνειοῖο φυγὰς ῥέος, ὁππότε Δίρκη
<nonn. d. 27.274> μητέρα σὴν ἀπέειπεν, ὅτε δρόμον εἶχε καὶ αὐτὸς
<nonn. d. 27.275> ̓Ασωπὸς βαρύγουνος ὀπίστερον ἴχνος ἐλίσσων,
<nonn. d. 27.276> εἰσόκε Δῆλος ἄμυνε μογοστόκος, εἰσόκε Λητὼ
<nonn. d. 27.277> οὐτιδανοῖς πετάλοισι γέρων μαιώσατο φοῖνιξ.
<nonn. d. 27.278> καὶ σύ, Διὸς πατέρος καὶ μητέρος ἄτρομε κούρη,
<nonn. d. 27.279> γνωτῷ, Παλλάς, ἄμυνε τεῆς κοσμήτορι πάτρης:
<nonn. d. 27.280> ῥύεο σοὺς ναετῆρος ἐφεσπομένους Διονύσῳ,
<nonn. d. 27.281> μηδὲ τεοῦ Μαραθῶνος ὀλωλότα τέκνα νοήσῃς:
<nonn. d. 27.282> ἀκταίης δὲ γέραιρε φερέπτολιν ὄζον ἐλαίης:
<nonn. d. 27.283> ̓Ικαρίῳ δὲ γέροντι χαρίζεο: καὶ γὰρ ἐκείνῳ
<nonn. d. 27.284> δώσει ποικιλόβοτρυς ἑὴν Διόνυσος ὀπώρην:
<nonn. d. 27.285> μνώεο Τριπτολέμοιο καὶ εὐαρότου Κελεοῖο,
<nonn. d. 27.286> μὴ ταλάρους γονόεντας ἀτιμήσῃς Μετανείρης:
<nonn. d. 27.287> καὶ γὰρ ἀοσσητῆρος ἐρισταφύλου σέο Βάκχου
<nonn. d. 27.288> Ζεὺς γονόεις ὠδῖνα πατὴρ ἐγκύμονι μηρῷ,
<nonn. d. 27.289> θηλυτέρην δ' ἐλόχευσε τεὴν ὠδῖνα καρήνῳ.
<nonn. d. 27.290> ἀλλὰ τεὴν δονέουσα γενέθλιον ἥλικα λόγχην,
<nonn. d. 27.291> αἰγίδα δ' αἰθύσσουσα κυβερνήτειραν ̓Ενυοῦς,
<nonn. d. 27.292> γίνεό μοι Σατύροισι βοηθόος, ὅττι καὶ αὐτοὶ
<nonn. d. 27.293> αἰγὸς ὀρεσσινόμου λασίους φορέουσι χιτῶνας:
<nonn. d. 27.294> καὶ θεὸς ἀγρονόμων, νομίης σύριγγος ἀνάσσων,
<nonn. d. 27.295> αἰγίδος ὑμετέρης ἐπιδεύεται αἰγίβοτος Πάν,
<nonn. d. 27.296> ὃς πρὶν ἀσυλήτοισιν ἐμοῖς σκήπτροις συνερίζων
<nonn. d. 27.297> μάρνατο Τιτήνεσσι, γαλακτοφόρου δὲ τιθήνης
<nonn. d. 27.298> αἰγὸς ̓Αμαλθείης ὀρεσίδρομος ἔπλετο ποιμήν:
<nonn. d. 27.299> ῥύεό μιν μετόπισθε βοηθόον ̓Ατθίδι χάρμῃ,
<nonn. d. 27.300> Μηδοφόνον ῥυτῆρα τινασσομένου Μαραθῶνος:
<nonn. d. 27.301> αἰγίδα σεῖο τίνασσε προασπίζουσα Λυαίου,
<nonn. d. 27.302> σεῖο κασιγνήτου μελαναίγιδος, ὃς σέο πάτρην
<nonn. d. 27.303> ῥύσεται ἐξελάσας Βοιώτιον ἡγεμονῆα:
<nonn. d. 27.304> καὶ μέλος ἀείσει ζωάγριον ἀστὸς ̓Ελευθοῦς
<nonn. d. 27.305> πιστὸν ἀνευάζων ̓Απατούριον υἷα Θυώνης,
<nonn. d. 27.306> εἰ μιγάδην Φρύγα ῥυθμὸν ἀνακρούσουσιν ̓Αθῆναι
<nonn. d. 27.307> λιμναῖον μετὰ Βάκχον ̓Ελευσινίῳ Διονύσῳ.
<nonn. d. 27.308> ὦ γένος ἀλλοπρόσαλλον ̓Ολύμπιον: ἆ μέγα θαῦμα:
<nonn. d. 27.309> ξείνῳ Δηριαδῆι παρίσταται ̓Αργολὶς ̔́Ηρη,
<nonn. d. 27.310> Κεκροπίδας δὲ φάλαγγας ἀναίνεται ̓Ατθὶς ̓Αθήνη,
<nonn. d. 27.311> μητρὶ δὲ πιστὰ φέρων, ἐμὸν υἱέα Βάκχον ἐάσας
<nonn. d. 27.312> καὶ στρατιὴν Θρήισσαν ἐφεσπομένην Διονύσῳ,
<nonn. d. 27.313> ῥύεται ̓Ινδὸν ὅμιλον ἐμὸς Θρηίκιος ̓́Αρης.
<nonn. d. 27.314> ἀλλὰ πυρὶ φλογόεντι συναιχμάζων Διονύσῳ,
<nonn. d. 27.315> μοῦνος ἐγὼ πάντεσσι κορύσσομαι, εἰσόκε Βάκχος
<nonn. d. 27.316> κυανέην προθέλυμνον ἀιστώσειε γενέθλην.
<nonn. d. 27.317> καὶ σύ, τελεσσιγόνου φιλοπάρθενε νυμφίε Γαίης,
<nonn. d. 27.318> ἠρεμέεις, ̔́Ηφαιστε, καὶ οὺκ ἀλέγεις Μαραθῶνος,
<nonn. d. 27.319> ἦχι θεᾶς ἀγάμου γάμιον σέλας; οὔ σε διδάξω
<nonn. d. 27.320> μυστιπόλους σπινθῆρας ἀειφανέος σέο λύχνου.
<nonn. d. 27.321> λάρνακα παιδοκόμου μιμνήσκεο παρθενεῶνος,
<nonn. d. 27.322> ᾧ ἔνι κοῦρος ἔην Γαιήιος, ᾧ ἔνι κούρη
<nonn. d. 27.323> σὸν σπόρον αὺτοτέλεστον ἀνέτρεφεν ἄρσενι μαζῷ:
<nonn. d. 27.324> σὸν πέλεκυν κούφιζε μογοστόκον, ὄφρα σαώσῃς
<nonn. d. 27.325> σῷ λοχίῳ βουπλῆγι τεῆς ναετῆρας ̓Αθήνης.
<nonn. d. 27.326> ἠρεμέεις, ̔́Ηφαιστε, καὶ οὐ σέο τέκνα σαώσεις;
<nonn. d. 27.327> ὴθάδα πυρσὸν ἄειρε προασπιστῆρα Καβείρων,
<nonn. d. 27.328> ὄμμα δὲ σεῖο τίταινε, καὶ ἀρχαίην σέο νύμφην
<nonn. d. 27.329> μεμφομένην σκοπίαζε τεὴν φιλόπαιδα Καβειρώ:
<nonn. d. 27.330> Λημνιὰς ̓Αλκιμάχεια τεῆς ἐπιδεύεται ἀλκῆς.”
<nonn. d. 27.331> ὥς φαμένου σπέρχοντο θεοὶ ναετῆρες ̓Ολύμπου,
<nonn. d. 27.332> ξυνοὶ ἀοσσητῆρες ̓Αθηναίη καὶ ̓Απόλλων,
<nonn. d. 27.333> καὶ πυρόεις ̔́Ηφαιστος ὁμάρτεε Τριτογενείῃ.
<nonn. d. 27.334> ἀθανάτοις δ' ἑτέροισιν ὁμίλεε σύνδρομος ̔́Ηρη,
<nonn. d. 27.335> ̓́Αρεα χειρὸς ἔχουσα καὶ εὐρυρέεθρον ̔Υδάσπην,
<nonn. d. 27.336> δυσμενέων συνάεθλον ὁμοζήλοιο κυδοιμοῦ,
<nonn. d. 27.337> τοῖσι Φόβος καὶ Δεῖμος ὁμέμποροι, ὁ??̓σι καὶ αὐτὴ
<nonn. d. 27.338> ἀντίπαλος Βρομίοιο φερέσταχυς ἵκετο Δηώ,
<nonn. d. 27.339> ζωογόνῳ φθονέουσα φιλοσταφύλῳ Διονύσῳ,
<nonn. d. 27.340> ὅττι μέθης ποτὸν εὗρε, παλαίτερον εὖχος ἐλέγξας
<nonn. d. 27.341> Ζαγρέος ἀρχεγόνοιο φατιζομένου Διονύσου.
<nonn. d. 28.1> ἔνθά τις ἀπρήυντος ἔην ἔρις: ἀμφότεροι γὰρ
<nonn. d. 28.2> Φαῦνος ̓Αρισταῖός τε μίαν συνέλασσαν ̓Ενυώ,
<nonn. d. 28.3> οἶσιν ἐφωμάρτησε καὶ Αἰακός, ἄξια ῥέζων
<nonn. d. 28.4> Ζηνὸς ἐοῦ γενετῆρος, ὑπὲρ νώτοιο τιταίνων
<nonn. d. 28.5> ἀσπίδα χαλκείην πολυδαίδαλον, ἧς ἐνὶ κύκλῳ
<nonn. d. 28.6> δαίδαλα πολλὰ πέπαστο, τά περ κάμε Λήμνιος ἄκμων.
<nonn. d. 28.7> καὶ στρατιὴ κεκόρυστο πολύτροπος εἰς μόθον ̓Ινδῶν
<nonn. d. 28.8> σπερχομένων ἀγεληδόν: ὁ μὲν ταμεσίχροϊ κισσῷ
<nonn. d. 28.9> κραιπνὸς ἐς ὑσμίνην πολυδαίδαλα δίφρα νομεύων
<nonn. d. 28.10> πορδαλίων ἐπέβαινεν, ὁ δὲ φρίσσοντι λεπάδνῳ
<nonn. d. 28.11> ζεῦξεν ̓Ερυθραίων ὀρεσίδρομον ἅρμα λεόντων
<nonn. d. 28.12> καὶ βλοσυρὴν ἴθυνε συνωρίδα, κυανέας δὲ
<nonn. d. 28.13> ἄλλος ἐριπτοίητος ἀκοντίζων στίχας ̓Ινδῶν
<nonn. d. 28.14> ἀστεμφὴς ἀχάλινον ἐτέρπετο ταῦρον ἱμάσσων,
<nonn. d. 28.15> καί τις ἀναΐξας Κυβελίδος εἰς ῥάχιν ἄρκτου
<nonn. d. 28.16> ἔχραε δυσμενέεσσι, καὶ οἴνοπα θύρσον ἑλίσσων
<nonn. d. 28.17> ἡνιόχους ἐφόβησε τανυκνήμων ἐλεφάντων:
<nonn. d. 28.18> ἄλλος ἀκοντίζων στρατιὴν ταμεσόχροϊ κτσσῷ
<nonn. d. 28.19> οὐ ξίφος, οὐ σάκος εἶχε περίτροχον, οὐ δόρυ χάρμης
<nonn. d. 28.20> φοίνιον, ἀλλὰ πέτηλα φυτῶν ἑλικώδεα σείων
<nonn. d. 28.21> λεπτῷ χαλκοχίτωνα κατέκτανεν ἀνέρα θαλλῷ.
<nonn. d. 28.22> καὶ πάταγος βρονταῖος ἐπέκτυπεν εἴκελος αὐλῷ:
<nonn. d. 28.23> Σειληνοὶ δ' ἰάχησαν: ἐπεστρατόωντο δὲ Βάκχαι,
<nonn. d. 28.24> νεβρίδας ὡς θώρηκα κατὰ στέρνοιο βαλοῦσαι.
<nonn. d. 28.25> καί τις ὸρεσσινόμων Σατύρων, ἄτε πῶλον ἐλαύνων,
<nonn. d. 28.26> ποσσὶ διχαζομένοισιν ὑπὲρ ῥάχιν ἦστο λεαίνης.
<nonn. d. 28.27> ̓Ινδοὶ δ' ἀνταλάλαζον, ἀολλίζων δὲ μαχητὰς
<nonn. d. 28.28> βάρβαρος ἐσμαράγησεν ἀγέστρατος αὐλὸς ̓Ενυοῦς:
<nonn. d. 28.29> στέμματα μὲν κορύθεσσιν, ἐπέκτυπε δ' αἰγίδι θώρηξ,
<nonn. d. 28.30> ἔγχεσι θύρσος ἔθυσε, καὶ ἰσάζοντο κοθόρνοις
<nonn. d. 28.31> ἀντίτυποι κνημῖδες: ὁμοζυγέων δὲ φορήων
<nonn. d. 28.32> στοιχάδες ἀλλήλῃσιν ἐπηρείδοντο βοεῖαι,
<nonn. d. 28.33> καὶ πρυλέες πρυλέεσσιν, ἀερσιλίφῳ δὲ καρήνῳ
<nonn. d. 28.34> Μυγδονίην πήληκα Πελασφιὰς ὤθεε πήληξ.
<nonn. d. 28.35> καὶ κλόνος ἦν προμάχων ἑτερότροπος: ὄς μὲν ἀείρων
<nonn. d. 28.36> Βακχείης ἐλέλιζε μετάρσιον ἅλμα χορείης,
<nonn. d. 28.37> ὃς δὲ πεσὼν στενάχιζεν, ὁ δ' ἐκροτάλιζε πεδίλῳ,
<nonn. d. 28.38> ὃς δὲ τυπεὶς ἤσπαιρεν, ὁ δ' ἐσκίρτησε Λυαίῳ:
<nonn. d. 28.39> ἄλλος ἀπὸ στομάτων πολεμήιον ἦχον ἰάλλων
<nonn. d. 28.40> ̓́Αρεος ἔγχος ἔμελπεν, ὁ δ' εἰλαπίνην Διονύσου:
<nonn. d. 28.41> καὶ τελετῇ Βρομίοιο συνεσμαράγησεν ̓Ενυώ,
<nonn. d. 28.42> εὔια δ' ἴαχε ῥόπτρα, καὶ ἡγήτειρα κυδοιμοῦ
<nonn. d. 28.43> λαὸν ἀολλίζουσα συνέκτυπε πηκτίδι σάλπιγξ,
<nonn. d. 28.44> σπονδῇ λύθρον ἔμιξε, φόνον δ' ἐκέρασσε χορείῃ.
<nonn. d. 28.45> ἔνθα πολὺ πρώτιστος, ἑῷ ποδὶ κοῦφος ὀρούσας,
<nonn. d. 28.46> ἀντία Δηριάδαο κατηκόντιζε Φαληνεύς,
<nonn. d. 28.47> καὶ τύχεν ἀρρήκτοιο σιδηρείοιο χιτῶνος:
<nonn. d. 28.48> οὐ δὲ τιταινομένη χροὸς ἥψατο λοίγιος αἰχμή,
<nonn. d. 28.49> ἀλλὰ παραΐξασα πάγη χθονί: λυσσαλέος δὲ
<nonn. d. 28.50> Δηριάδῃ πέλας ἐχθρὸν ἐπαΐσσοντα νοήσας
<nonn. d. 28.51> ἀλκήεις ἐκίχησε Κορύμβασος, ἐσσυμένου δὲ
<nonn. d. 28.52> λαιμὸν ἀπηλοίησε μεσαίτατον ἄορι τύψας,
<nonn. d. 28.53> καὶ κεφαλὴν ἤμησε: δαϊζομένου δὲ καρήνου
<nonn. d. 28.54> αἱμοβαφὴς ἀκάρηνος ἐπὶ χθόνα πῖπτε Φαληνεύς.
<nonn. d. 28.55> ̓Αμφὶ δέ οἱ μόθος ὦρτο πολύθροος: ἀκρότατον δὲ
<nonn. d. 28.56> Δεξίοχος Φλογίοιο μεσόφρυον ἔξεσε χαλκῷ,
<nonn. d. 28.57> πλήξας ἄκρα μέτωπα διχαζομένης τρυφαλείης:
<nonn. d. 28.58> αὐτὰρ ὁ ταρβήσας, ὀλίγον γόνυ γουνὸς ἀμείβων,
<nonn. d. 28.59> μηκεδανῇ κεκάλυπτο κασιγνήτοιο βοείῃ,
<nonn. d. 28.61> Δαρδανίης ἅτε Τεῦκρον ὀιστευτῆρα γενέυλης
<nonn. d. 28.62> εἰς σάκος ἐπταβόειον ἐδέχνυτο σύγγονος Αἴας,
<nonn. d. 28.60> πατρῴῃ συνάεθλον ἀδελφεὸν ἀσπίδι κεύθων.
<nonn. d. 28.63> αὐτίκα δ' ἐκ κολεοῖο Κορύμβασος ̔??̓ορ ἐρύσσας
<nonn. d. 28.64> αὐχένα Δεξιόχοιο κατεπρήνιξε μαχαίρῃ:
<nonn. d. 28.65> καὶ ταχὺς ἀσπαίροντι θορὼν περιδέδρομε νεκρῷ
<nonn. d. 28.66> οἰστρομανὴς Κλύτιος, πρυλέων πρόμος: ὑψιλόφο δὲ
<nonn. d. 28.67> κραιπνὸς ἐριπτοίητος ἀκόντισε Δηριαδῆος:
<nonn. d. 28.68> ἀλλὰ δόρυ προμάχοιο παρακλιδὸν ἔτραπεν ̔́Ηρη,
<nonn. d. 28.69> καὶ Κλυτίῳ κοτέουσα καὶ ̓Ινδοφόνῳ Διονύσῳ:
<nonn. d. 28.70> ἔμπης δ' οὐκ ἀφάμαρτε ταχὺς πρόμος: ἀλλὰ τορήσας
<nonn. d. 28.71> θηρὸς ἀμαιμακέτοιο πελώριοω ἀνθερεῶνα
<nonn. d. 28.72> ὀρθοπόδην ἐλέφαντα κατέκτανε Δηριαδῆος:
<nonn. d. 28.73> καὶ μογέων ὀδύνῃσιν ὅλην ἐτίναξεν ἀπήνην
<nonn. d. 28.74> αὐχένι κυανέῳ περιδέξιος ὴλίβατος θήρ:
<nonn. d. 28.75> καὶ γένυν αἰθύσσων σκολιὴν προβλῆτα προσώπου
<nonn. d. 28.76> αἱμοβαφῆ ζυγίων ἀνεσείρασε δεσθὰ λεπάδνων:
<nonn. d. 28.77> ἀλλὰ πολυκλήιστον ὑπὸ ζυγὸν ἄορι κάμψας
<nonn. d. 28.78> αὐχενίων ἀνέκοψεν ὁμόζυγον ὁλκὸν ἱμάντων
<nonn. d. 28.79> ἡνίοχος ταχυεργός: ἀπ' εὐρυβάτοιο δὲ φάτνης
<nonn. d. 28.80> ὑψιφανῆ νέον ἄλλον ἑλὼν ἔζευξε Κελαινεύς.
<nonn. d. 28.81> καὶ Κλύτιος θρασὺς ἔσκεν ἀνεικέος ἐλπίδι νίκης:
<nonn. d. 28.82> Δεξιόχου δὲ φονῆα καλέσσατο θυιάδι φωνῇ,
<nonn. d. 28.83> λοίγιον ὑβριστῆρι χέων ἔπος ἀνθερεῶνι:
<nonn. d. 28.84> “στῆθι, κύων, μὴ φεῦγε, Κορύμβασε, καί σε διδάξω,
<nonn. d. 28.83> οἷοι ἀκοντιστῆρες ὀπάονές εἰσι Λυαίου.
<nonn. d. 28.84> ὑμέας εἰς Φρυγίην ληίσσομαι, ἄστεα δ' ̓Ινδῶν
<nonn. d. 28.85> δῃώσει δόρυ τοῦτο, καὶ ̓Ινδοφόνον μετὰ νίκην
<nonn. d. 28.86> Δηριάδην θεράποντα Διωνύσοιο τελέσσω:
<nonn. d. 28.87> παρθενικὴ δ' ἀνάεδνος ἑὴν λύσειε κορείην,
<nonn. d. 28.90> δεχνυμένη Σατύροιο δασυστέρνους ὑμεναίους,
<nonn. d. 28.91> ̓Ινδὴ Μυγδονίοιο μιαινομένη σχεδόν ̔́Ερμου.”
<nonn. d. 28.92> ὣς φαμένου κεχόλωτο Κορύμβασος, ὀψιμόθου δὲ
<nonn. d. 28.93> φθεγγομένου Κλυτίοιο διέθρισεν ἀνθερεῶνα:
<nonn. d. 28.94> καὶ κεφαλὴ πεπότητο μετάρσιος ἅλματι Μοίρης,
<nonn. d. 28.93> αἱμαλέῃ ῥαθάμιγγι περιρραίνουσα κονίην.
<nonn. d. 28.94> καὶ νέκυν ὀρχηστῆρα παλινδίνητον ἐάσας
<nonn. d. 28.95> Σειληνοὺς ἐφόβησε Κορύμβασος, ἔξοχος ̓Ινδῶν,
<nonn. d. 28.96> ἔξοχος ἠνορέην μετὰ Μορρέα καὶ βασιλῆα.
<nonn. d. 28.97> αἰχμητὴν δὲ Σέβητα βαλὼν ὑπὲρ ἄντυγα μαζοῦ
<nonn. d. 28.100> χάλκεον ὤθεεν ἔγχος ἔσω χροός, αἱμαλέου δὲ
<nonn. d. 28.101> δούρατος ἑλκομένοιο χυτῇ κατέβαλλε κονίῃ.
<nonn. d. 28.102> Οἰνομάῳ δ' ἐπόρουσεν: ὁ μὲν φυγὰς εἴκελος αὔραις
<nonn. d. 28.103> εἰς στρατιὴν Βρομίοιο τεθηπότι χάζετο ταρσῷ:
<nonn. d. 28.104> καί μιν ἰδὼν ἐδίωκεν ὀπίστερος, ἐν δ' ἄρα νώτῳ
<nonn. d. 28.105> μεσσατίῳ δόρυ τῆξε: διαΐσσουσα δὲ ῥιπῇ
<nonn. d. 28.106> γαστέρος ἀντιπόροιο παρ' ἀμφαλὸν ἄνθορεν αἰχμή:
<nonn. d. 28.107> αὐτὰρ ὁ φοινήεντι πεπαρμένος ἀμφὶ σιδήρῳ
<nonn. d. 28.108> πρηνὴς ἀρτιδάικτος ἐπωλίσθησε κονίῃ:
<nonn. d. 28.109> τὸν δὲ κατὰ βλεφάρων θανατηφόρος ἔσκεπεν ἀχλύς.
<nonn. d. 28.110> οὐδὲ μόθων ἀπέληγε πέλωρ πρόμος: ἀλλὰ μαχηταὶ
<nonn. d. 28.111> τέσσαρες εὐπήληκες ἑνὶ κτείνοντο φονῆι,
<nonn. d. 28.112> Τυνδάριός τε Θόων τε καὶ Αὐτεσίων καὶ ̓Ονίτης.
<nonn. d. 28.113> καὶ πολὺς ἀρτιδάικτος ἔην νέκυς, οὐ χθονὶ πίπτων
<nonn. d. 28.114> πρηνής, οὐ δατέδῳ τετανυσμένος ὕπτιος ἀνήρ:
<nonn. d. 28.115> ἀλλὰ θανὼν ἀτίνακτος ὲπεστηρίζετο γαίῃ,
<nonn. d. 28.116> μαρναμένῳ προμάχῳ πανομοίιος, ὡς δόρυ πάλλων,
<nonn. d. 28.117> ὡς τανύων θοὰ τόξα καὶ ὡς βέλος εἰς σκοπὸν ἕλκων.
<nonn. d. 28.118> καὶ νέκυς ἀλκήεις ποθέων μετὰ πότμον ̓Ενυὼ
<nonn. d. 28.119> νήματα Μοιράων ἐβιήσατο, δούρατι κούφῳ
<nonn. d. 28.120> εἴκελος αἰχμάζοντι, πολυσπερέων ἀπὸ τόξων
<nonn. d. 28.121> ἐκ κεφαλῆς βελέεσσι πεπαρμένος εἰς πόδας ἄκρους,
<nonn. d. 28.122> ̓́Αρεος ὀρθὸν ἄγαλμα: καὶ αἰχμητῆρα θανόντα
<nonn. d. 28.123> ὄμμασι θαμβαλέοισιν ἐθηήσαντο μαχηταί,
<nonn. d. 28.124> ἔγχος ἔτι κρατέοντα καὶ οὐ ῥίψαντα βοείην,
<nonn. d. 28.125> νεκρὸν ἀκοντιστῆρα καὶ ἄπνοον ἀσπιδιώτην.
<nonn. d. 28.126> καί τις ̓Αθηναίοιο τυχὼν δασπλῆτι σιδήρῳ
<nonn. d. 28.127> δεξιτερὴν ἤμησε, βραχίονος ἄκρον ἀράξας:
<nonn. d. 28.128> ἡ δὲ κυβιστήσασα φόνου βητάρμονι παλμῷ
<nonn. d. 28.129> ἤριπεν ἀρτιδάικτος, ὁμήλικι σύμπλοκος ὤμῳ,
<nonn. d. 28.130> ξανθὰ διαστίζουσα κατάρρυτα νῶτα κονίης.
<nonn. d. 28.131> καί νύ κεν ἁλλομένης ταναὸν δόρυ χειρὸς ἐρύσσας
<nonn. d. 28.132> ἔγχεϊ τηλεβόλῳ παλινάγρετον εἶχεν ̓Ενυώ,
<nonn. d. 28.133> καί λαιὴ πολέμιζε δορυσσόος ἀντίτυπος χείρ:
<nonn. d. 28.134> ἀλλά μιν ἀντικέλευθος ἀνάρσιος ἔφθασεν ἀνήρ,
<nonn. d. 28.135> καὶ λαιὴν προθέλυμνον ἀμοιβάδι τύψε μαχαίρῃ:
<nonn. d. 28.136> καὶ παλάμη χθονὶ πῖπτεν, ἀκοντίζων δὲ φονῆα
<nonn. d. 28.137> αἱμαλέης ἔρραινεν ἑκηβόλος ὁλκὸς ἐέρσης
<nonn. d. 28.138> πορφυρέαις λιβάδεσσιν, ὑπὲρ δαπέδοιο δὲ δειλὴ
<nonn. d. 28.139> ἅλμασιν αὐτοκύλιστος ἐπάλλετο μαινομένη χεὶρ
<nonn. d. 28.140> αἵματι φοινιχθεῖσα, καὶ ἀγκύλα δάκτυλα γαίῃ
<nonn. d. 28.141> εὐπαλάμῳ σφήκωσε μέσῳ γαμψώνυχι δεσμῷ,
<nonn. d. 28.142> οἷα περισφίγγουσα πάλιν τελαμῶνα βοείης.
<nonn. d. 28.143> καί τινα μῦθον ἔειπεν ̓Αρήια δάκρυα λείβων:
<nonn. d. 28.144> “ἄλλην εἰσέτι χεῖρα λιλαίομαι, ὄφρα τελέσσω
<nonn. d. 28.145> τριχθαδίαις παλάμῃσιν ἐπάζια Τριτογενείης:
<nonn. d. 28.146> ἔμπης καὶ μετὰ χεῖρας ἀνάρσιον ἄνδρα διώξω:
<nonn. d. 28.147> τοῦτό μοι ἠνορέης ἔτι λείψανον, ὄφρά τις εἴπῃ
<nonn. d. 28.148> εὖχος ̓Αθηναίων περιδέξιον, ὅττι καὶ αὐτοῖς
<nonn. d. 28.149> ποσσὶν ἀριστεύουσι δαϊζομένων παλαμάων.”
<nonn. d. 28.150> ὣς εἰπὼν προμάχοισιν ἐπέδραμεν εἴκελος αὔραις,
<nonn. d. 28.151> ὑσμίνην ἀσίδηρον ἐπεντύνων ὀλετῆρι.
<nonn. d. 28.152> οἱ δέ μιν ἀθρήσαντες ἐθάμβεον ἄλλος ἐπ' ἄλλῳ,
<nonn. d. 28.153> καὶ πρόμον ἡμιτέλεστον ἐκυκλώσαντο μαχηταὶ
<nonn. d. 28.154> ἀμφιλαφεῖς: ὁ δὲ μοῦνος ἀφειδέι δέκτο μαχαίρῃ
<nonn. d. 28.155> πληγὴν ἀλλοπρόσαλλον ἀμοιβαίοιο σιδήρου:
<nonn. d. 28.156> καὶ μόγις εἰς χθόνα πῖπτεν: ἔην δέ τις ̓́Αρεος εἰκὼν
<nonn. d. 28.157> ὀψιγόνῳ ναετῆρι φυλασσομένη γενετῆρα.
<nonn. d. 28.158> οὐ τότε μοῦνος ὅμιλος ἐτέμνετο πεζὸς ὁδίτης,
<nonn. d. 28.159> ἀλλὰ καὶ ἱππήεσσιν ἔην φόνος: ἔστιχε δ' ἄλλος
<nonn. d. 28.160> ἄλλῳ πότμον ἄγων: ἐλατὴρ δ' ἐλατῆρα κιχήσας,
<nonn. d. 28.161> ἤ προτέρω φεύγοντι μετάφρενα δουρὶ δαΐζων,
<nonn. d. 28.162> ἢ σχεδὸν ἀντιόωντα κατὰ στέρνοιο τυχήσας,
<nonn. d. 28.163> ἱππόθεν ἀρτιδάικτον ἀπεστυφέλιξε κονίῃ.
<nonn. d. 28.164> καί τις ὑπὲρ λαπάρην βεβολημένος ἵππος ὀιστῷ
<nonn. d. 28.165> εἰς πέδον ἠκόντιζεν ἀπόσσυτον ἡνιοχῆα,
<nonn. d. 28.166> οἷος ἀερσιπότητος ἀλήμονι σύνδρομος αὔρῃ
<nonn. d. 28.167> Πήγασος ὠκυπέτης ἀπεσείσατο Βελλεροφόντην:
<nonn. d. 28.168> ἄλλος ἐριπτοίητος ὀλισθηρῶν ἀπὸ νώτων
<nonn. d. 28.169> ὄρθιος ἱππείης διὰ γαστέρος εἰς χθόνα πίπτων
<nonn. d. 28.170> κύμβαχος ἐστήρικτο παρήορος, ἀμφί δὲ γαίῃ
<nonn. d. 28.171> κρᾶτα βαλὼν ἐκύλισσε, λιπὼν πόδας εἰς ῥάχιν ἵππου.
<nonn. d. 28.172> καὶ βριαροὶ Κύκλωπες ἐκυκλώσαντο μαχητάς,
<nonn. d. 28.173> Ζηνὸς ἀοσσητῆρες: ὀμιχλήεντι δὲ λαῷ
<nonn. d. 28.174> ̓Αργίλιπος σελάγιζε φεραυγέα δαλὸν ἀείρων.
<nonn. d. 28.175> καί χθονίῳ κεκόρυστο πυριγλώχινι κεραυνῷ
<nonn. d. 28.176> μαρνάμενος δαΐδεσσι: καὶ ἔτρεμον αἴθοπες ̓Ινδοὶ
<nonn. d. 28.177> οὐρανίῳ πρηστῆρι τεθηπότες ἀντίτυπον πῦρ:
<nonn. d. 28.178> καὶ πυρόεις πρόμος ἦεν: ἐπ' ἀντιβίων δὲ καρήνοις
<nonn. d. 28.179> γηγενέος σπινθῆρες ἐτοξεύοντο κεραυνοῦ:
<nonn. d. 28.180> καὶ μελίας νίκησε καὶ ἄσπετα φάσγανα Κύκλωψ,
<nonn. d. 28.181> σείων θερμὰ βέλεμνα καὶ αἰθαλόεσσαν ἀκωκήν,
<nonn. d. 28.182> δαλὸν ἔχων ἅτε τόξα: καὶ ἄσπετον ἄλλον ἐπ' ἄλλῳ
<nonn. d. 28.183> ̓Ινδόν ὀιστευτῆρι κατέφλεγεν ἀνέρα πυρσῷ,
<nonn. d. 28.184> οὐχ ἕνα Σαλμωνῆα, νόθῳ δ' ἤλεγξε κεραυνῷ:
<nonn. d. 28.185> οὐχ ἕνα μοῦνον ἔπεφνε θεημάχον: οὐ μία μούνου
<nonn. d. 28.186> Εὐάδνη στενάχιζε μαραινομένου Καπανῆος.
<nonn. d. 28.187> καὶ Στερόπης κεκόρυστο σέλας μιμηλὸν ἑλίσσων,
<nonn. d. 28.188> αἰθερίαις στεροπῇσι φέρων ἀντίκτυπον αἴγλην,
<nonn. d. 28.189> σβεστόν ἔχων ἀμάρυγμα, τό περ τέκεν ̔Εσπερίη φλόξ,
<nonn. d. 28.190> σπέρμα πυρὸς Σικελοῖο καὶ αἴθοπος ἐσχαρεῶνος:
<nonn. d. 28.191> καὶ νεφέλῃ σκέπας εἶχεν ὁμοίιον, ἐνδόμυχον δὲ
<nonn. d. 28.192> κρύπτε καὶ ἂψ ἀνέφηνε σέλας διδυμάονι παλμῷ,
<nonn. d. 28.193> φέφφεος οὐρανίοιο φέρων τύπον: ἀστεροπὴ γὰρ
<nonn. d. 28.194> ἐρχομένη φεύγουσαν ἔχει παλινάγρετον αἴγλην.
<nonn. d. 28.195> καὶ Βρόντης πολέμιζε μέλος κελαδεινὸν ἀράσσων,
<nonn. d. 28.196> βρονταίοις πατάγοισι χέων ἀντίτυπον ἠχώ:
<nonn. d. 28.197> καὶ ξείνῃ ῥαθάμιγγι χαμαιγενέος νιφετοῖο
<nonn. d. 28.198> ποιητὸν προχέων μινυώριον αἴθριον ὕδωρ
<nonn. d. 28.199> μιμηλαῖς λιβάδεσσι νόθος πέλεν ἀννέφελος Ζεύς.
<nonn. d. 28.200> βροντῆς δ' ἰοοτύπου τεχνήμονα δοῦπον ἐάσας
<nonn. d. 28.201> εἰς φόνον ἀντιβίων Σικελῷ κεκόρυστο σιδήρῳ,
<nonn. d. 28.202> καὶ δονέων ῥαιστῆρα μετάρσιον ὑψόθεν ὤμων
<nonn. d. 28.203> δυσμενέων ἤρασσε καρήατα πυκνὰ σιδήρῳ:
<nonn. d. 28.204> τύπτε δ' ἐπιστροφάδην ζοφερὰς στίχας, οἷά περ αἰεὶ
<nonn. d. 28.205> Αἰτναίῳ πατάγῳ σφυρήλατον ἄκμονα τύπτων.
<nonn. d. 28.206> καί σκοπιῆς πρηῶνα τανυκρήπιδος ἀράξας
<nonn. d. 28.207> ἔγχεϊ πετρήεντι κατέτρεχε Δηριαδῆος:
<nonn. d. 28.208> καὶ παλάμῃ περίμετρον ἀφειδέι πέτρον ἰάλλων
<nonn. d. 28.209> ἄντα κορυσσομένοιο μελαρρίνου βασιλῆος
<nonn. d. 28.210> στήθεα λαχνήεντα χαραδραίῃ βάλεν αἰχμῇ:
<nonn. d. 28.211> αὐτὰρ ὁ τοσσατίῳ μεθύων μυλοειδέι πέτρῳ
<nonn. d. 28.212> στέρνον ὅλον βεβάρητο: φόνον δ' ἤμυνεν ̔Υδάσπης
<nonn. d. 28.213> παιδὸς ἑοῦ βληθέντος. ὁ δὲ θρασύς, ἕλκεϊ κάμνων,
<nonn. d. 28.214> ἀκαμάτων δόρυ θοῦρον ἑῶν ἀπεσείσατο χειρῶν,
<nonn. d. 28.215> χάλκεον εἰκοσίπηχυ, πέδῳ δ' ἔρριψε βοείην
<nonn. d. 28.216> αἰδομέναις παλάμῃσι: καὶ ἀδρανὲς ἄσθμα τιταίνων,
<nonn. d. 28.217> μαρμαρέῃ γλωχῖνι τετυμμένος ἄντυγα μαξοῦ,
<nonn. d. 28.218> ἠερόθεν προκάρηνος ἀπ' ἠλιβάτου πέσε δίφρου,
<nonn. d. 28.219> ὡς ἐλάτη περίμετρος ὑπέρλοφος—ἡ δὲ πεσοῦσα
<nonn. d. 28.220> ἄσπετον εὐρείης περιδέδρομε κόλπον ἀρούρης—.
<nonn. d. 28.221> ἀμφὶ δέ μιν προχυθέντες ἐς ἅρματα κούφισαν ̓Ινδοί,
<nonn. d. 28.222> δειδιότες Κύκλωπα δυσειδέα, μή τινι ῥιπῇ
<nonn. d. 28.223> ὑψιτενῆ πάλιν ἄλλον ἑλὼν πρηῶνα κολώνης
<nonn. d. 28.224> τπηχαλέῳ βασιλῆα κατακτείνειε βελέμνῳ,
<nonn. d. 28.225> μῆκος ἔχων ἰσόμετρον ἀερσιλόφου Πολυφήμου.
<nonn. d. 28.226> καὶ βλοσυροῦ προμάχοιο μέσῳ σελάυιζε μετώπῳ
<nonn. d. 28.227> μαρμαρυηὴ τροχόεσσ1 μονογλήνοιο προσώπου:
<nonn. d. 28.228> καὶ βλοσυροῦ Κύκλωπος ὑποπτήσσοντες ὀπωπὴν
<nonn. d. 28.229> θαμβαλέῳ δεδόνηντο φόβῳ κυανόχροες ̓Ινδοί,
<nonn. d. 28.230> οὐρανόθεν δοκέοντες ̓Ολυμπιὰς ὅττι Σελήνη
<nonn. d. 28.231> γηγενέος Κύκλωπος ἐναντέλλουαα προσώπῳ
<nonn. d. 28.232> πλησιφαὴς ἤστραπτε, προασπίζουοα Λυαίου.
<nonn. d. 28.233> Ζεὺς δὲ πατήρ, Κύκλωπος ἰδών μίμημα κυδοιμοῦ,
<nonn. d. 28.234> ὑψινεφὴς ἐγέλασσεν, ὅτι χθονίων νεφελάων
<nonn. d. 28.235> δεχνυμένη ξένον ὄμβρον ἀπειρήτου διὰ κόλπου
<nonn. d. 28.236> νίφετο μὲν τότε γαῖα, χυτὴν δ' οὐκ εἶχευ ἐέρσην
<nonn. d. 28.237> ἄβροχα νῶτα φέρων γυμνούμενα δίψιος ἀήρ.
<nonn. d. 28.238> καὶ Τπάχιος κεκόρυστο: κασιγνήτῳ δ' ἅμα βαίνων,
<nonn. d. 28.239> ἠλιβάτῳ παλάμῃ δονέων σάκος ἶσον ἐρίπνῃ,
<nonn. d. 28.240> ὑψινεφὴς ἐλάτην περιμήκετον εἶχεν ̓Ελατρεύς,
<nonn. d. 28.241> ἔγχεϊ δενδρήεντι καρήατα δήια τέμνων.
<nonn. d. 28.242> Εὐρύαλος κεκόρυστο: διατμήξας δὲ κυδοιμῷ
<nonn. d. 28.243> ἐκ πεδίου φεύγοντα πρλὺν στρατὸν ἄχρι θαλάσσης.
<nonn. d. 28.244> κόηπον ἐς ίχθυόεντα περικλείων στίχας ̓Ινδῶν,
<nonn. d. 28.245> δυσμενέας νίκησεν ἀκοντοφόρου διὰ πόντου,
<nonn. d. 28.246> ὄρθιον εἰκοσίπηχυ δι' ὕδατος ἆορ ἑλίσσων:
<nonn. d. 28.247> καὶ δολιχῷ βουπλῆγι ταμὼν ἁλιγείτονα πέτρην
<nonn. d. 28.248> ῥῖψεν ἐπ' ἀντιβίοισιν: ἀτυμβεύτοιο δὲ πολλοὶ
<nonn. d. 28.249> διχθαδίης ἐνόησαν ἁλιβρέκτου λίνα Μοίρης,
<nonn. d. 28.250> Αρεϊ κυματόεντι καὶ ὀκριόεντι βελέμνῳ.
<nonn. d. 28.257> τοῖς ἅμα σύγγονος ἄλλος ἀριοτεύων ̔Αλιμήδης
<nonn. d. 28.258> ἠλιβάτοις μελέεσσι πέλωρ βακχεύετο Κύκλμψ,
<nonn. d. 28.259> καὶ δηίους ἐφόβησε: φυλασσόμενος δὲ προσώπου
<nonn. d. 28.360> κυκλάδος ὀμφαλόεντα προΐσχανε νῶτα βοείης.
<nonn. d. 28.361> καί μιν ἰδὼν Φλόγιος κταμένων τιμήορος ̓Ινδῶν
<nonn. d. 28.362> τόξον ἑὸν κύκλωσε, καὶ ἠνενόεν βέλος ἕλκων
<nonn. d. 28.363> μεσσοφνῆ πτερόεντι βαλεῖν ἤμελλε βελέμυῳ:
<nonn. d. 28.364> ἀλλὰ τιτυσκομένοιο μαθὼν ἀντώπιον ὁρμὴν
<nonn. d. 28.265> δόχμιος ἐσσυμένοιο βολὴν ἀλέεινεν ὀιστοῦ
<nonn. d. 28.266> Κύκλωψ ὑψικάρηνος: ὁ δὲ πρηῦνα τινάσσων
<nonn. d. 28.267> ῥῖπτε κατὰ Φλαγίου κραναὸν βέλος: αὐτὰρ ὁ φεύγων
<nonn. d. 28.268> ἅρμασι βουκεράοιο παρίστατο Δηριαδῆος,
<nonn. d. 28.269> καὶ μόγις ἠερόφοετον ἀλεύατο μάρμαρον αἰχμήν,
<nonn. d. 28.270> κεῖθι μένων: κοτέων δὲ περὶ Φλουίοιο φυγόντος
<nonn. d. 28.271> λοίγεον ἀνθερεῶνα διαπτύξας ̔Αλιμήδης
<nonn. d. 28.272> δώδεκα φῶτας ἔπεφνε μιῆς μυκήματι φωνῆς,
<nonn. d. 28.273> λυσσαλέης προχέων ὀλεσήνορα βόμβον ἰωῆς.
<nonn. d. 28.274> Κυκλώπων δ' ἀλαλητὸς ἐπεσμαράγησεν ̓Οηύμπῳ
<nonn. d. 28.275> γλώσσαις σμερδαλέῃσι. καὶ ὀρχηστῆρες ̓Ενυοῦς,
<nonn. d. 28.276> Δικταῖοι Κορύβαντες ἐπεστρατόωντο κυδοιμῷ.
<nonn. d. 28.277> Δαμνεὺς μὲν πολέμιξεν ἀνάρσια φῦλα δεώκων...
<nonn. d. 28.251> ἐν πεδίῳ δ' ἀλαλητός: ὀρινομένῃσι δὲ Βάκχαις
<nonn. d. 28.252> Πρυμνεὺς εὔδιος ἦλθεν, ἅτε πρυμναῖος ἀήτης
<nonn. d. 28.253> ῥυόμενος πλωτῆρα συνιππεύοντα θυέλλαις:
<nonn. d. 28.254> καὶ στρατεῇ πολύευκτος ἐπήλυθεν, οἷος ἱκάνει
<nonn. d. 28.255> νηυσὶ τινασσομένῃσι γαληναῖος Πολυδεύκης,
<nonn. d. 28.256> εὐνήσας βαρὺ κῦμα θυελλοτόκοιο θαλάσσης.
<nonn. d. 28.278> ποσσὶ δ' ἐλαφροτέροισι διεπτοίησε μαχητάς
<nonn. d. 28.279> ̓Ωκύθοος: πολέας δὲ κατέκτανεν ὀξέι πότμῳ,
<nonn. d. 28.280> τὸν μέν ἐνὶ σταδίῃ δαμάσας δορί, τὸν δὲ βελέμνῳ
<nonn. d. 28.281> τηλεφανής, ἕτερον δὲ ταμών δασπλῆτι μαχαίρῃ:
<nonn. d. 28.282> ἄλλον ἔτι προθέοντα, πεφυγμένον εἴκελον αὔραις,
<nonn. d. 28.283> λυσσήεις ἐκίχησε ποδήνεμα γούνατα πάλλων,
<nonn. d. 28.284> εἰς δρόμον ̓Ισίκλῳ πανομοίιος, ὅς τις ἐπείγων
<nonn. d. 28.285> ταρσὰ ποδῶν ὰβάτοιο κατέγραφεν ἄκρα γαλήνης,
<nonn. d. 28.286> καὶ σταχύων ἐφύπερθε μετάρσιον εἶχε πορείην,
<nonn. d. 28.287> ἀνθερίκων πάτον ἄκρον ἀκαμπέα ποσσὶν ὁδεύων.
<nonn. d. 28.288> ̓Ωκύθοος πέλε τοῖος ἀελλόπος. ἐν δὲ κυδοιμοῖς
<nonn. d. 28.289> εἰλιπόδην ἔστησε Μίμας εὔρυθμου ̓Ενυώ,
<nonn. d. 28.290> καὶ στρατὸν ἐπτοίησε, χοροίτυπον ἆορ ἐλίσσων,
<nonn. d. 28.291> σκερθμὸν ἔχων ἀγέλαστον ἐνόπλιον ἴδμονι ταρσῷ,
<nonn. d. 28.292> οἷον ὅτε Κρονίοισατ ὑπ' οὔασι δοῦπον ἐηείρων
<nonn. d. 28.293> Πύρριχος ̓Ιδαίοισι σάκος ξιφέεσσιν ἀράσσων
<nonn. d. 28.294> ψευδομένης ἀλάλαζε μέλος μενεδήιον ̓Ηχοῦς,
<nonn. d. 28.295> Ζηνὸς ὑποκλέπτων παλιναυξέος ἔγκρυφον ἥβην:
<nonn. d. 28.296> τοῖον ἔχων μιμηλὸν ἐνόπλιον ἅλμα χορείης
<nonn. d. 28.297> χαλκοχίτων ἐλέλιζε Μίμας ἀνεμώδεα λόγχην:
<nonn. d. 28.298> τέμνων δ' ἐχθπὰ κάρηνα, σιδήρεα λήια χάρμης,
<nonn. d. 28.299> ̓Ινδοφόνοις πελέκεσσι καὶ ἀμφιπλῆγι μαχαίρῃ
<nonn. d. 28.300> δυσμενέων ἐτίταινε θαλύσια μάρτυρι Βάκχῳ,
<nonn. d. 28.301> ἀντὶ θυηπολίης βοέης καὶ ἐθήμονος οἴνου
<nonn. d. 28.302> λοιβὴν αἱματοεσσαν ἐπισπένδων Διονύσῳ.
<nonn. d. 28.309> καὶ ποδὸς ἀσταθέος κυκλούμενος ἴδμονι ταρσῷ,
<nonn. d. 28.310> σύνδρομος ̓Ωκυθόῳ κορυθαιόλος ἤιεν ̓́Ακμων:
<nonn. d. 28.311> μάρνατο δ' ἀστυφέλικτος ἄτε σφυρήλατος ἄκμων,
<nonn. d. 28.312> ἀσπίδα κουφίζων Κορυβαντίδα, τῆς ἐνὶ μέσσῳ
<nonn. d. 28.313> πολλάκις ὕπνον ἴαυεν ἐν οὔρεσι νημίαχος Ζεύς:
<nonn. d. 28.314> καὶ Διὸς οἶκος ἔην ὀλίγον σπέος, ἔνθά ἑ κείνη
<nonn. d. 28.315> αἴξ ἱερὴ γλαγόεντι νόθῳ μαιώσατο μαζῷ,
<nonn. d. 28.316> ξεῖνον ἀναβλύζουσα σοφὸν γλάγος, εὖτε βοείη
<nonn. d. 28.317> κλεψιτόκοις πατάγοισι σακέσπαλον ἔβρεμεν ̓Ηχώ,
<nonn. d. 28.318> τυπτομένη μέσα νῶτα κυβιστητῆρι σιδήρῳ.
<nonn. d. 28.322> ὧν χάριν ἀσκήσασα λίθον ψευδήμονα ̔Ρείη
<nonn. d. 28.323> ἀντίδοτον Κρονέδαο Κρόνου παρέθηκε τραπέζῃ.
<nonn. d. 28.303> ̓Οξυφαὴς δ' ̓Ιδαῖος ἐδύσατο κῶμον ̓Ενυοῦς,
<nonn. d. 28.304> ὀρχηστὴρ πολέμοιο πολύτροπον ἴχνος ἑλίσσων,
<nonn. d. 28.305> ἄσχετος ̓Ινδοφόνοιο μόθου δεδονημένος οἴστρῳ.
<nonn. d. 28.306> καὶ ζοφερὴν στίχα πᾶσαν ἀνεπτοίησε Μελισσεύς,
<nonn. d. 28.307> θάρσος ἔχωυ ἀδόνητον: ἐπωνυμίην δὲ φυλάσσων
<nonn. d. 28.308> φρικτὰ κορυσσομένης μιμήσατο κέντρα μελίσσης:
<nonn. d. 28.319> καὶ βαλίου Κουρῆτος ἀκοντιστῆρα τιταίνων
<nonn. d. 28.320> μάρμαρον ἀντιπόροιο Μελισσέος ἤμβροτε Μορρεύς,
<nonn. d. 28.321> ἤμβροτεν: οὐ γὰρ ἔοικε μύλῳ Κορύβαντας ὀλέσσαι.
<nonn. d. 28.324> Ξυνὴν δ' εἰς ἓν ἰόντες ὁμόζυγον εἶχον ̓Ενυὼ
<nonn. d. 28.325> ̓́Αρεος ὀρχηστῆρες ἀτερπἐος: ἀμφὶ δὲ δίφρῳ
<nonn. d. 28.326> Δηριάδην στεφανηδὸν ἐμιτρώσαντο βοείαις
<nonn. d. 28.327> τεύχεα πεπλήγοντες, ἐν εὐρύθμῳ δὲ κυδοιμῷ
<nonn. d. 28.328> πύργον ἐκυκλώσαντο φεπρεσσακέεσσι χορείαις.
<nonn. d. 28.329> ἠχὴ δ' ἠερόφοιτος ἀνἐδραμεν εἰς Διὸς αὺλάς,
<nonn. d. 28.330> καὶ κτύπον ἀμφοτέρων ἐπεδείδιον εὔποδες ̔͂Ωραι.
<nonn. d. 29.1> ̔́Ηρη δ' ὡς ἐνόησε δαϊζομένων στίχας ̓Ινδῶν,
<nonn. d. 29.2> δύαμαχου ἔμβαλε θάραος ἀγήνορι Δηριαδῆι.
<nonn. d. 29.3> καὶ πλέον οἶστρον ἔρωτος ἐδέξατο δηιοτῆτος
<nonn. d. 29.4> φρικτὸς ἄναξ: προμάχοις δὲ χέων λυσσώδεα φωνὴν
<nonn. d. 29.5> κυανέην στοιχηδὸν ὅλην περιδέδρομε χάρμην.
<nonn. d. 29.6> λαὸν ὅλον φεύγοντα παλίσσυτον εἰς μόθον ἕλκων,
<nonn. d. 29.7> ἄλλον ἐνηείῃ μεταωεύμενος, ἄλλον ἀπειλῇ.
<nonn. d. 29.8> καὶ θρασὺς ἔπλετο μᾶλλον: ὁμηγερέες δὲ καὶ αὐτοὶ
<nonn. d. 29.9> κεκλομένου βασιλῆος ἐπὶ κλόνον ἔρρεον ̓Ινδοί.
<nonn. d. 29.10> καὶ Σατύρων στίχα πᾶσαν ἑκηβόλος ἔσχισε Μορρεύς,
<nonn. d. 29.11> πῇ μὲν ἐπ' ἀντιβίοισιν ὀπροθοτόνων ἀπὸ τόξων
<nonn. d. 29.12> πέμπων ἠερόφοιτον ἐπασσυτέρων νέφος ἰῶν,
<nonn. d. 29.13> πῇ δὲ παλινδίνητον ἑὸν δόρυ θοῦρον ἑλίσσων
<nonn. d. 29.14> Σειληνῶν κερόεσσαν ἀνεπτοίησε γενέθλην.
<nonn. d. 29.15> Εὐχαίτης δ' ̔Υμέναιος ἐμάρνατο φάογανα σείων,
<nonn. d. 29.16> Θεσσσαλικῆς ἀκίχητος ὑπὲρ ῥάχιν ἥμενος ἵππου,
<nonn. d. 29.17> ̓Ινδοὺς κυανέους ῥοδοειδέι χειρὶ δαΐζων:
<nonn. d. 29.18> ἀγλαΐῃ δ' ἤστραπτεν: ἴδοις δέ μιν εἰς μέσον ̓Ινδῶν
<nonn. d. 29.19> Φωσφόρον αἰγλήεντα δυσειδέι σύνδρομον ὄρφνῃ:
<nonn. d. 29.20> καὶ δηίους ἐφόβησεν, ἐπεί νύ οἱ εἵνεκα μορφῆς
<nonn. d. 29.21> μαρναμένῳ Διόνυσος ἐνέπνεεν ἔνθεον ἀλκήν.
<nonn. d. 29.22> τὸν μὲν ἰδὼν ̓Ιόβακχος ἀριστεύοντα κυδοιμῷ
<nonn. d. 29.23> τέρπετο, καὶ συνάεθλον ἑῆς οὐκ ἤθελε χάρμης
<nonn. d. 29.24> ἀστεροπὴν Κρονίωνος, ὅσον μελίην ̔Υμεναίου.
<nonn. d. 29.25> εἴ ποτε πῶλον ἔλαυνεν ἀπόσσυτον εἰς μόθον ̓Ινδῶν,
<nonn. d. 29.26> δαιδαλέων Διόνυσος ἐμάστιεν αὐχένα θηρῶν,
<nonn. d. 29.27> ἵππῳ δ' ἅρμα πέλαζε παρ' ἡβητῆρι θαμίζων,
<nonn. d. 29.28> κοῦρον ἔχων, ἅτε Φοῖβος ̓Ατύμνιον: ἵστατο δ' αἰεὶ
<nonn. d. 29.29> ἀγχιφανής, ἐρόεις δὲ καὶ ἄλκιμος εἰν ἑνὶ θεσμῷ
<nonn. d. 29.30> ἠιθέῳ μενέαινε φανήμεναι: ἐν δὲ κυδοιμοῖς
<nonn. d. 29.31> καὶ νεφέων ἔψαυε συναιχμάζων ̔Υμεναίῳ.
<nonn. d. 29.32> ἓν δέ ἑ μοῦνον ὄρινεν, ὅτι χθονίης ἀπὸ φύτλης
<nonn. d. 29.33> υἱὸς ἔην Φλεγύαο, καἰ οὐ Κρονίδαο τοκῆος.
<nonn. d. 29.34> καί οἱ ἀεὶ παρέμιμνε, πατὴρ ἅτε παῖδα φυλάσσων,
<nonn. d. 29.35> δειμαίνων, ἵνα μή τις ἑκηβόλος ἰὸν ἰήλας
<nonn. d. 29.36> κοῦρον ὀιστεύσειεν: ἐπερχομένων δὲ βολάων
<nonn. d. 29.37> δεξιτερὴν ἐτίταινε προασπίζων ̔Υμεναίου.
<nonn. d. 29.38> καί οἱ ἀριστεύοντι τόσην ἐφθέγξατο φωνήν:
<nonn. d. 29.39> “πέμπε βέλος, φίλε κοῦρε, καὶ οὐκέτι μαίνεται ̓́Αρης:
<nonn. d. 29.40> κάλλεϊ Βάκχον ἔβαλλες ὀιστευτῆρα Γιγάντων,
<nonn. d. 29.41> βάλλε τεοῖς βελέεσσι καὶ ἄφρονα Δηριαδῆα,
<nonn. d. 29.42> δυσμενέων βασιλῆα θεημάχον, ὄφρά τις εἴπῃ:
<nonn. d. 29.43> “ἀμφοτέρων ἐτύχησε βαλὼν ̔Υμέναιος ὀιστῷ,
<nonn. d. 29.44> εἰς χρόα Δηριάδαο καὶ εἰς κραδίην Διονύσου.””
<nonn. d. 29.45> ὣς φαμένου Βρομίοιο πολὺ πλέον ἥψατο χάρμης
<nonn. d. 29.46> ἱμερόεις ̔Υμέναιος ἑκηβόλος, ᾧ ἔπι χαίρων
<nonn. d. 29.47> οἰστρήεις Διόνυσος ἐδύσατο μᾶλλον ̓Ενυὼ
<nonn. d. 29.48> καἰ ζοφερὴν προθέλυμνον ὅλην ἐφόβησε γενέθλην:
<nonn. d. 29.49> καί τις ἰδὼν Διόνυσον ἀφειδέι λαίλαπι χάρμης
<nonn. d. 29.50> ̓Ινδῴων ἀκόρητον ὀιστευτῆρα καρήνων
<nonn. d. 29.51> τοῖον ἔπος κατέλεξε φιλοκτεάνῳ Μελανῆι:
<nonn. d. 29.52> “τοξότα, πῇ σέο τόξα καὶ ἠνεμόεντες ὀιστοί;
<nonn. d. 29.53> ἡμέας ἁβροχίτωνες ὀιστεύουσι γυναῖκες.
<nonn. d. 29.54> ἀλλὰ βέλος προΐαλλε μινυνθαδίῳ Διονύσῳ:
<nonn. d. 29.55> μή σε παραπλάγξειεν ̓Ολύμπιον οὔνομα φήμης:
<nonn. d. 29.56> μὴ τρομέοις ποτὲ Βάκχον, ὃς ἐκ χθονίοιο τοκῆος
<nonn. d. 29.57> ὠκύμορον λάχεν αἷμα, Διὸς δ' ἐψεύσατο φύτλην.
<nonn. d. 29.58> δεῦρο βέλος προΐαλλε καί, εἰς σκοπὸν αἴ κε τυχήσῃς,
<nonn. d. 29.59> δέχνυσαι ἄσπετα δῶρα βαθυπλούτου βασιλῆος,
<nonn. d. 29.60> αἴ κεν ἴδῃ Διόνυσον, ἀγήνορα παῖδα Θυώνης,
<nonn. d. 29.61> πυρκαϊῆς ἐπιβάντα τεῷ δμηθέντα βελέμνῳ:
<nonn. d. 29.62> ἓν δὲ βέλος λύσειεν ὅλον μόθον. ἀμφοτέροις δέ,
<nonn. d. 29.63> ὕδατι χεῖρας ἄειρε καὶ εὔχεο μητέρι Γαίη:
<nonn. d. 29.64> ῥέζειν δ' ἀμφοτέροισι θυηπολίας μετὰ νίκην
<nonn. d. 29.65> ἀψεύστοις στομάτεσσιν ὑπόσχεο: καὶ παρὰ βωμῷ
<nonn. d. 29.66> ταυροφυὴς ἐχέτω κεραελκέα ταῦρον ̔Υδάσπης,
<nonn. d. 29.67> γαῖα δὲ κυανέη μελανόχροον ἄρνα δεχέσθω.”
<nonn. d. 29.68> ὣς εἰπὼν παρέπεισεν ὀιστοβόλον Μελανῆα,
<nonn. d. 29.69> ἄνδρα νοοπλανέων κτεάνων δεδονημένον οἴστρῳ:
<nonn. d. 29.70> αὐτὰρ ὁ σιγαλέος γυμνώσατο πῶμα φαρέτρης
<nonn. d. 29.71> ἰὸν ἑλὼν προβλῆτα, καὶ εἴρυσεν ἠθάδα νευρὴν
<nonn. d. 29.72> τόξον ὀπισθοτόνῳ παλάμης κυκλούμενος ὁλκῷ,
<nonn. d. 29.73> ἀκρότατον δὲ σίδηρον ἐρεισάμενος περὶ τόξῳ
<nonn. d. 29.74> φοίνια νεῦρα βόεια πελάσσατο γείτονι μαζῷ:
<nonn. d. 29.75> καὶ βέλος ἰθυκέλευθον ἀπεπλάγχθη Διονύσου
<nonn. d. 29.76> Ζηνὸς ἐρητύσαντος, ἐυστεφάνου δ' ̔Υμεναίου
<nonn. d. 29.77> αἱμοβαφὴς πτερόεντι χαράσσετο μηρὸς ὀιστῷ.
<nonn. d. 29.78> οὐ δὲ λάθεν Διόνυσον ἀπήορος ἰὸς ἀλήτης
<nonn. d. 29.79> ἱπτάμενος ῥοιζηδόν, ἀφειδέι σύνδρομος αὔρῃ:
<nonn. d. 29.80> ἀλλά διεσσυμένοιο βολὴν θήλυνεν ὀιστοῦ,
<nonn. d. 29.81> καὶ φονίην ἀλάωσεν ἑκηβολίην Μελανῆος:
<nonn. d. 29.82> καὶ Παφίη γλωχῖνας ἀπηκόντιζε βελέμνου,
<nonn. d. 29.83> σύγγονος ἱμείροντι χαριζομένη Διονύσῳ,
<nonn. d. 29.84> καὶ βέλος ἔτραπε τόσσον ἀπὸ χροός, ὡς ὅτε μήτηρ
<nonn. d. 29.85> παιδὸς ἔτι κνώσσοντος ἀλήμονα μυῖαν ἐλάσσῃ.
<nonn. d. 29.86> ἠρέμα φάρεος ἄκρον ἐπαιθύσσουσα προσώπῳ.
<nonn. d. 29.87> καὶ χροὸς ἄγριον ἕλκος ἐρευθομένου διὰ μηροῦ
<nonn. d. 29.88> ἀγχιφανὴς ̔Υμέναιος ἐδείκνυε γείτονι Βάκχῳ,
<nonn. d. 29.89> δάκρυ χέων ἐρατεινὸν ὑπ' ὀφρύσιν, ὄφρα νοήσῃ
<nonn. d. 29.90> δεξιτερὴν ἐπίκουρον ἀλεξικάκου Διονύσου,
<nonn. d. 29.91> ἰητροῦ χατέων ζωαρκέος: αὐτὰρ ὁ λευκῆς
<nonn. d. 29.92> χειρὸς ἔχων ̔Υμέναιον ἑῆς ἐπέβησεν ἀπήνης,
<nonn. d. 29.93> καί μιν ἄγων ἀπάνευθε πολυφλοίσβοιο κυδοιμοῦ
<nonn. d. 29.94> νωθρὸν ἐπὶ σκιόεντι πέδῳ παρὰ γείτονι φηγῷ
<nonn. d. 29.95> θῆκε καρηβαρέοντα: καἰ ὡς ̔Υάκινθον ̓Απόλλων
<nonn. d. 29.96> ἔστενεν ἀνδροφόνῳ βεβολημένον ὀξέι δίσκῳ,
<nonn. d. 29.97> μεμφόμενος Ζεφύρου ζηλήμονος ἄσθμα θυέλλης,
<nonn. d. 29.98> οὕτω καὶ Διόνυσος ἀνέσπασε πολλάκι χαίτην,
<nonn. d. 29.99> ὄμμασιν ἀκλαύτοισιν ἐπικλαύσας ̔Υμεναίῳ.
<nonn. d. 29.100> καὶ χροὸς ἐκτός ἐόντας ἰδὼν πώγωνας ὀιστοῦ
<nonn. d. 29.101> ἀσπάσιον λάχε θάρσος: ἀφ' αἱμαλέοιο δὲ μηροῦ
<nonn. d. 29.102> λευκὸν ἐρευθομένου διδυμόχροον ἕλκος ἀφάσσων
<nonn. d. 29.103> φειδομέναις παλάμῃσιν ἀνείρυσεν ἄκρον ὀιστοῦ.
<nonn. d. 29.104> δάκρυα δ' ἡβητῆρος ὀδυρομένοιο δοκεύων
<nonn. d. 29.105> ἀμφοτέροις κεχόλωτο, καὶ ̓́Αρεϊ καἰ Μελανῆι:
<nonn. d. 29.106> καὶ γλυκεροὺς ἱδρῶτας ἀποσμήξας ̔Υμεναίου
<nonn. d. 29.107> μεμφομένοις στομάτεσσιν ὑποκρυφίην χέε φωνήν:
<nonn. d. 29.108> “ἄμπελον ἔκτανε ταῦρος, ̓́Αρης ̔Υμέναιον ὀλέσσει.
<nonn. d. 29.109> αἴθε δὲ πάντας ἔπεφνεν, ὅσους ἐκόρυσσα μαχητάς,
<nonn. d. 29.110> καλλείψας ἕνα μοῦνον ἀνούτατον: ἐν πολέμοις γὰρ
<nonn. d. 29.111> ποῖον ἄχος κλονέει με δαϊζομένοιο Καβείρου;
<nonn. d. 29.112> ὠτειλὴ Σατύρου πότε που, πότε Βάκχον ὀρίνῃ;
<nonn. d. 29.113> Σειληνὸς πεσέτω σταφυληκόμος: ἑσμὸς ἀλάσθω
<nonn. d. 29.114> Βασσαρίδων, καὶ μοῦνον ἀπήμονα παῖδα νοήσω.
<nonn. d. 29.115> ἱλήκοι κλυτότοξος: ̓Αρισταίοιο πεσόντος
<nonn. d. 29.116> ποῖον ἐμοί ποτε πένθος, ἐυρραθάμιγγος ὀπώρης
<nonn. d. 29.117> κρείσσονα κικλήσκοντος ἑῆς ὠδῖνα μελίσσης;
<nonn. d. 29.118> οὐ τάχα μοι πέπρωτο φυγεῖν ποτε παιδὸς ἀνίην,
<nonn. d. 29.119> ὅττι πάλιν τάχα τοῦτον ὀλωλότα παῖδα γοήσω.
<nonn. d. 29.120> τίς βαρὺς ἀμφοτέροις φθόνος ἔχραεν; εἰ θέμις εἰπεῖν,
<nonn. d. 29.121> ηρη δερκομένη ζηλήμονι Βάκχον ὀπωπῇ
<nonn. d. 29.122> καὶ νέον ἀμητῆρα μελαρρίνοιο γενέθλης,
<nonn. d. 29.123> ἠιθέῳ φθονέουσα καὶ ἱμείροντι Λυαίῳ
<nonn. d. 29.124> ὥπλισε θοῦρον ̓́Αρηα βαλεῖν ̔Υμέναιον ὀιστῷ,
<nonn. d. 29.125> ̓Ινδῴην μεθέποντα νόθην ἄγνωστον ὀπωπήν,
<nonn. d. 29.126> ὄφρα νόον δυσέρωτος ἀνιήσειε Λυαίου.
<nonn. d. 29.127> ἀλλὰ βέλος τανύων ἢ φοίνια τόξα τιταίνω
<nonn. d. 29.128> ψευδαλέῳ Μελανῆι κορύσσομαι, ὄφρα τελέσσω
<nonn. d. 29.129> ποινὴν ἱμερόεντος ὀφειλομένην ̔Υμεναίου.
<nonn. d. 29.130> αἴ κε θάνῃς, ̔Υμέναιε, λιπὼν ἀτέλεστον ̓Ενυώ,
<nonn. d. 29.131> χάζομαι ἐκ πολέμοιο καὶ οὐκέτι θύρσον ἀείρω.
<nonn. d. 29.132> δυσμενέας ξύμπαντας ἐγὼ ζώοντας ἐάσω,
<nonn. d. 29.133> ἀμήσας ἕνα φῶτα, τεὸν Μελανῆα φονῆα.
<nonn. d. 29.134> οὐ κτάνε Δηριάδης σε, καὶ εἰ κοτέει Διονύσῳ.
<nonn. d. 29.135> ἱλήκοις, Κυθέρεια: μετὰ θρασὺν υἱέα Μύρρης
<nonn. d. 29.136> μείλιχον ἄλλον ̓́Αδωνιν ἀμείλιχος ἤλασεν ̓́Αρης,
<nonn. d. 29.137> ἤλασε καὶ ῥοδέου χροὸς ἥψατο, καὶ διὰ μηροῦ
<nonn. d. 29.138> ἄρτι πάλιν κελάρυζεν ἐπὶ χθονὶ λύθρος ̓Ερώτων:
<nonn. d. 29.139> ἀλλὰ τεῷ ποθέοντι χαριζομένη Διονύσῳ
<nonn. d. 29.140> πέμπέ μοι ἐνθάδε Φοῖβον ἀδελφεόν, ἴδμονα τέχνης
<nonn. d. 29.141> λυσιπόνου, καὶ κοῦρον ἀκέσσεται. ἴσχεο, φωνή:
<nonn. d. 29.142> Φοῖβον ἔα κατ' ̓́Ολυμπον ἀκηδέα, μή μιν ὀρίνω
<nonn. d. 29.143> ἕλκεος ἱμερόεντος ἀναμνήσας ̔Υακίνθου.
<nonn. d. 29.144> πέμπέ μοι, ἢν ἐθέλῃς, Παιήονα: κεῖνος ἱκέσθω:
<nonn. d. 29.145> ἄμμορός ἐστι πόθων, ἀλλότριός ἐστιν ̓Ερώτων.
<nonn. d. 29.146> ὠτειλῆς τύπον ἄλλον ἐσέδρακον: ἐν πολέμοις γὰρ
<nonn. d. 29.147> ἄλλος ἀνὴρ κενεῶνα τυπεὶς φοινίσσεται αἰχμῇ,
<nonn. d. 29.148> ἄορι δ' ἄλλος ἔχει παλάμης πόνον, ὃς δὲ βελέμνῳ
<nonn. d. 29.149> εἰς λαπάρην, ἕτερος δὲ δι' οὔατος: ἐν κραδίη δὲ
<nonn. d. 29.150> λοίγιον ἕλκος ἔχοντι συνουτήθην ̔Υμεναίῳ.”
<nonn. d. 29.151> εἶπε καὶ ἐπτοίητο παρακλιδὸν ὄμματι λοξῷ
<nonn. d. 29.152> ὠτειλὴν χαρίεντος ὀπιπεύων ̔Υμεναίου.
<nonn. d. 29.153> μηρῷ δ' ἔνθα καἰ ἔνθα φιλεύιον ἄνθος ἑλίξας,
<nonn. d. 29.154> λευκὸν ἐρευθομένῳ διδυμόχροον ἕλκος ἀφάσσων,
<nonn. d. 29.155> κοῦρον ἀνεζώγρησεν ἑῷ παιήονι κισσῷ,
<nonn. d. 29.156> οἶνον ἀλεξητῆρα περιρραίνων ̔Υμεναίῳ.
<nonn. d. 29.157> ὡς δ' ὅτ' ὀπὸς ταχυεργός, ἐπειγόμενος γάλα πῆξαι,
<nonn. d. 29.160> χιονέης κυκόων ἀπαμείρεται ὑγρὸν ἐέρσης,
<nonn. d. 29.158> ὄφρά μιν ἐντύνειε πεπηγμένον αἰπόλος ἀνὴρ
<nonn. d. 29.159> κυκλώσας ταλάροιο τύπῳ, τροχοειδέι ταρσῷ:
<nonn. d. 29.161> ὣς ὅ γε φοίνιον ἕλκος ἀκέσσατο Φοιβάδι τέχνῃ:
<nonn. d. 29.162> καὶ νέος ἀρτεμέων παλινάγρετον εἶχεν ̓Ενυώ,
<nonn. d. 29.163> χειρὸς ἀκεσσιπόνοιο Διωνύσοιο τυχήσας.
<nonn. d. 29.164> καὶ βέλος ἠερόφοιτον ἑκηβόλον εἰς σκοπὸν ἕλκων
<nonn. d. 29.165> τόξα πάλιν κύκλωσε, τιτυσκόμενος δὲ βελέμνῳ
<nonn. d. 29.166> ἀντίδοτον πόρεν ἕλκος ὀιστοβόλῳ Μελανῆι.
<nonn. d. 29.167> καὶ θρασὺς ἔσσυτο κῦρος: ἐφεσπόμενος δὲ Λυαίῳ
<nonn. d. 29.168> αἰεὶ φῶτας ἔβαλλε καὶ οὐκέτι λείπετο Βάκχου.
<nonn. d. 29.169> ὡς δ' ὅτε τις σκιόεις τύπος ἀνέρος, ἄπνοος ἕρπων,
<nonn. d. 29.170> ἀγχιφανὴς ἀχάρακτος ὁμόδρομος ἀνδρὸς ὁδεύει,
<nonn. d. 29.171> καί οἱ ἀεὶ σπεύδοντι συνέσπεται, ἱσταμένου δὲ
<nonn. d. 29.172> ἵσταται, ἑζομένου δὲ παρέζεται, ἐν δὲ τραπέζῃ
<nonn. d. 29.173> μιμηλαῖς παλάμῃσι συνέμπορος εἰλαπινάζει:
<nonn. d. 29.174> ὥς ὅ γε κοῦρος ἔμιμνεν ὁμόδρομος οἴνοπι Βάκχῳ.
<nonn. d. 29.175> οὐδὲ μάχης Διόνυσος ἐλώφεεν: ἀλλὰ τορήσας
<nonn. d. 29.176> μεσσοπαγῆ κούφιζε πεπαρμένον ἀνέρα θύρσῳ
<nonn. d. 29.177> ὄρθιον ὑψιπότητον, ἐν ἠερίῃ δὲ κελεύθῳ
<nonn. d. 29.178> ̓Ινδὸν ἐλαφρίζων ζηλήμονι δείκνυεν ̔́Ηρῃ.
<nonn. d. 29.179> καὶ τελέων τρισσῇσιν ἐπωνυμίῃσιν ̓Ενυὼ
<nonn. d. 29.180> θεῖος ̓Αρισταῖος, δεδαημένος ̓́Αρεος ̓Αγρεύς,
<nonn. d. 29.181> ὡς Νόμιος πολέμειζε καλαύροπα χερσὶ τινάσσων,
<nonn. d. 29.182> νυμφίος Αὐτονόης ἑκατηβόλος: ἐν δὲ κυδοιμοῖς
<nonn. d. 29.183> τόξον ἔχων κλυτότοξον ἑὸν μιμεῖτο τοκῆα,
<nonn. d. 29.184> θάρσος ἔχων ἔχων ὑπέροπλον ὀιστοβόλοιο τεκούσης,
<nonn. d. 29.185> Κυρήνης προτέρης ̔Υψηίδος: αἰνομανῆ δὲ
<nonn. d. 29.186> δέσμιον ἐζώγρησεν ἀνάρσιον ἄτρομος ̓Αγρεύς
<nonn. d. 29.187> ἀγρεύσας ἅτε θῆρα: καὶ ἀντιβίων ὀλετῆρα
<nonn. d. 29.188> ἠθάδι χειρὶ τίταινε βαρὺν λίθον, οἷον ἐρείσας
<nonn. d. 29.189> πιαλέης ἔθλιψε χυτὰς ὠδῖνας ἐλαίης:
<nonn. d. 29.190> δυσμενέας δ' ἐφόβησεν ἀγήνορος ἠθάδι ῥόμβῳ,
<nonn. d. 29.191> σείων χαλκὸν ἐκεῖνον, ὅν ἐν παλάμῃσι τινάσσων
<nonn. d. 29.192> φοιταλέης ἐφόβησε μεμηνότα κέντρα μελίσσης.
<nonn. d. 29.193> Θρηικίης δὲ Σάμοιο πυρισθενέες πολιῆται
<nonn. d. 29.194> Λημνιάδος δύο παῖδες ἐβακχεύοντο Καβειροῦς:
<nonn. d. 29.195> ̔Ηφαίστου δὲ τοκῆος ἐρευθομένου πυρὸς ἀτμῷ
<nonn. d. 29.196> συγγενέας σπινθῆρας ἀνηκόντιζον ὀπωπαί.
<nonn. d. 29.197> τοῖσι μὲν ἐξ ἀδάμαντος ἔην ὄχος: ἀμφὶ δὲ πῶλοι
<nonn. d. 29.198> χαλκείῃ κροτέοντες ἀρασσομένην κόνιν ὁπλῇ
<nonn. d. 29.199> καρχαλέον χρεμετισμὸν ἀνήρυγον ἀνθερεῶνος,
<nonn. d. 29.200> οὓς γενέτης ̔́Ηφαιστος ἀμιμήτῳ κάμε τέχνῃ
<nonn. d. 29.201> πυρσὸν ἀπειλητῆρα διαπνείοντας ὸδόντων,
<nonn. d. 29.202> οἷα καὶ Αἰήτῃ, βριαοῷ σημάντορι Κόλχων,
<nonn. d. 29.203> χαλκοπόδων μόρφωσε συνωρίδα δίζυγα ταύρων,
<nonn. d. 29.204> τεύχων χερμὰ λέπαδνα καὶ ἔμπυρον ἱστοβοῆα.
<nonn. d. 29.211> Εὐρυμέδωυ μέν ἔλαυνε, πυριβλήτῳ δέ χαλινῷ
<nonn. d. 29.212> ἔμπυρον ἡνιόχευε σιδηροπόδων γένυν ἵππων:
<nonn. d. 29.205> χειρὶ δὲ Λήμνιον ἔγχος, ὅ περ κάμε πάτριος ἄκμων,
<nonn. d. 29.206> δεξιτερῇ κούφιζεν, ἐπ' εὐφυέεσσι δὲ μηροῖς
<nonn. d. 29.207> φάσγανον ᾐώρησε σελασφόρον: εἰ δέ τις ἀνήρ,
<nonn. d. 29.208> ἀκροτάτοις ὀνύχεσσι λίθον τινὰ βαιὸν ἀείρας
<nonn. d. 29.209> θηγαλέης ἤρασσε πυρίδρομα νῶτα μαχαίρης,
<nonn. d. 29.210> αὐτόματοι σπινθῆρες ὀιστεύοντο σιδήρου.
<nonn. d. 29.213> ̓́Αηκων δ' αἰθαλόεντι συνήρμοσε χεῖρα βελέμνῳ,
<nonn. d. 29.214> πατπῴης ̔Εκάτης θιασώδεα πυρσὸν ἑλίσσων.
<nonn. d. 29.215> καὶ σάλαρον σείοντες ἀερσιλόφου τρυσφαλείης
<nonn. d. 29.216> Δικταῖοι Κορύβαντες ἐπεστρατόωντο κυδοιμῷ,
<nonn. d. 29.217> εἰς μόθον οἰστρηθέντες: ἁμιλλητῇρι δὲ χαλκῷ
<nonn. d. 29.218> φάσγανα τυπτομένῃσιν ἐπέκτυπε γυμνὰ βοείαις
<nonn. d. 29.219> σκαρθμοῖς ἀντιτύποισι: φερεσσακέος δὲ χορείης
<nonn. d. 29.220> ῥυθμὸν ἐμιμήσαντο ποδῶν ἑλικώδεϊ παλμῷ,
<nonn. d. 29.221> ̓́Αρεϊ βακχευθέντες. ὀρεσσαύλων δὲ νομήων
<nonn. d. 29.222> ̓Ινδῴη δεδάικτο γονὴ Κουρῆτι σιδήρῳ:
<nonn. d. 29.223> καί τις ἀνὴρ προκάρηνος ἐπωλίσθησε κονίῃ,
<nonn. d. 29.224> εἰσαΐων μύκημα βαρυγδούποιο βοείης.
<nonn. d. 29.225> καί τις ἀερτάζουσα φιλάνθεμον ἔγχος ̓Ενυοῦς
<nonn. d. 29.226> Βασσαρὶς ἠκόντιζεν: ἀβακχεύτου δὲ γενέθλης
<nonn. d. 29.227> ἄρσενα πολλὰ κάρηνα δαΐζετο θήλεϊ θύρσῳ.
<nonn. d. 29.228> καὶ λασίῃ παλάμῃ σκοπιὴν λοφόεσσαν ἀείρων
<nonn. d. 29.229> οὔρεος ἄκρα κάρηνα ταμὼν ἐκορύσσετο Ληνεύς,
<nonn. d. 29.230> πέμπων ὀκριόεσσαν ἐπ' ἀντιβίοισιν ἀκωκήν.
<nonn. d. 29.231> Βάκχη δ' ἀμφαλάλαζε: καὶ ἀμπελόεντες ὀιστοὶ
<nonn. d. 29.232> κισσοφόρων παλάμῃσιν ἐδινεύοντο γυναικῶν.
<nonn. d. 29.233> ἔνθα μέλος πλέξασα καὶ ̓́Αρεϊ καὶ Διονύσῳ
<nonn. d. 29.234> Εὐπετάλη κεκόρυστο, φιλοσταφύλῳ δὲ πετήλῳ
<nonn. d. 29.235> κέντορα κισσὸν ἔπεμπεν ἀλοιητῆρα σιδήρου,
<nonn. d. 29.236> ̓Ινδῴην δρυόεντι γονὴν ὀλέκουσα κορύμβῳ.
<nonn. d. 29.237> καὶ δηίων κλονέουσα νέφος ῥηφήνορι θύρσῳ
<nonn. d. 29.238> Τερψιχόρη φιλόβοτρυς ἐπεσκίρτησε κυδοιμῷ,
<nonn. d. 29.239> κύμβαλα δινεύονσα βαρύβρομα δίζυγι χαλκῷ:
<nonn. d. 29.240> οὐ τόσον ̔Ηρακλέης Στυμφηλίδας ἤλασε βόμβῳ
<nonn. d. 29.241> χαλκὸν ἔχων βαρύδουπον, ὅσον στρατὸν ἤλασεν ̓Ινδῶν
<nonn. d. 29.242> Τερψιχόρη κτυπέουσα χοροῦ πολεμήιον ̓Ηχώ.
<nonn. d. 29.243> καὶ Τρυγίη βαρύγουνος ἐλείπετο νόσφιν ὁμίλου
<nonn. d. 29.244> ὑστατίη καὶ ἔπηξε φόβῳ πόδας: οὐδέ τις αὐτῇ
<nonn. d. 29.245> Σειληνῶυ παρέμιμνε: λίπον δέ μιν αὐτόθι μούνην
<nonn. d. 29.246> ταρβαλέην, χατέουσαν ἀρηγόνος: ἀκροπότῃ δὲ
<nonn. d. 29.247> χεῖρας ὄρεξε Μάρωνι, Μάρων δ' ἀπέειπε γεραιήν,
<nonn. d. 29.248> ὅττι χοροὺς ἀνέκοπτε φιλακρήτων Κορυβάντων
<nonn. d. 29.249> καὶ Σατύρων: αἰεὶ δὲ θεοῖς ἠρᾶτο δαμῆναι
<nonn. d. 29.250> γηραλέην ἀνόνητον ὑπ' ἔγχεϊ Δηριαδῆος:
<nonn. d. 29.251> καὶ Καλύκη πολέμιζε παρισταμένη Διονύσῳ
<nonn. d. 29.252> οἰστρομανής. Τρομερῆς δὲ μέθης ἐλελίζετο παλμῷ
<nonn. d. 29.253> Οἰνώνη προθέουσα: βαρυνομένη δὲ κυδοιμῷ
<nonn. d. 29.254> γούνατα μὲν μογέεσκε, φιλακρήτοιο δὲ νύμφης
<nonn. d. 29.255> οἰδαλέοι σμήριγγες ἐδινεύοντο καρήνου.
<nonn. d. 29.256> καὶ στόνος ἦν βαρύδουπς: ὁμοζήλῳ δὲ κυδοιμῷ
<nonn. d. 29.257> ̓Αστράεις Σταφύλην, Καλύκην δ' ἐδίωκε Κελαινεύς.
<nonn. d. 29.258> Σειληνῶν δὲ φάλαγγα δορυσσόος ἤλασε Μορρεὺς
<nonn. d. 29.259> θεινομένην βουπλῆγι: μιῇ δ' ἐλατῆρος ὁμοκλῇ
<nonn. d. 29.260> ̓Αστραῖος δεδόνητο, Μάρων φύγεν, ὤκλασε Ληνεύς,
<nonn. d. 29.261> Σειληνοῦ τρία τέκνα δασύτριχος, ὅς δίχα λέκτρων
<nonn. d. 29.262> ἄσπορος αὐτολόχευτος ἀνέδραμε μητρὸς ἀρούρης.
<nonn. d. 29.263> ἱμερτὴν δὲ Δόρυκλος ἀνεπτοίησε Λυκάστην
<nonn. d. 29.264> τῇσι θεὸς χραίσμησε, νεουτήτων δὲ γυναικῶν
<nonn. d. 29.265> ἕλκεσι φάρμακα πάσσεν: ̓Ενυαλίῳ δὲ σιδήρῳ
<nonn. d. 29.266> τειρομένην ποδὸς ἄκρον ἀνάμπυκα ῥύσατο Γόργην,
<nonn. d. 29.267> κλήματος ἀμπελόεντι περισφίγξας πόδα δεσμῷ:
<nonn. d. 29.268> Εὐπετάλης δ' ἰχῶρα νεόσσυτον ἔσβεσεν οἴνῳ,
<nonn. d. 29.269> καὶ Σταφύλης χυτὸν αἷμα κατεπρήυνεν ἀοιδῇ:
<nonn. d. 29.270> Μυρτοῦς δ' οὐταμένην παλάμην ἰήσατο μύρτῳ,
<nonn. d. 29.271> καὶ Καλύβην ἐσάωσεν ἀνειρύσσας βέλος ὤμου,
<nonn. d. 29.273> ἕλκεϊ φοινήεντι περιρραίνων πόμα ληνοῦ:
<nonn. d. 29.272> Νύσης δ' ἄλγος ἔπαυσε νεουτήτοιο προσώπου,
<nonn. d. 29.274> χρίσας ἔνθα καὶ ἔνθα παρηίδα λευκάδι γύψῳ:
<nonn. d. 29.275> ὄμμασι δ' ἀκλαύτοισιν ἐπεστενάχιζε Λυκάστῃ.
<nonn. d. 29.276> ἀλλ' ὅτε Βασσαρίδων ὀδύνας πρηΰνατο τέχνῃ
<nonn. d. 29.277> θυρσομανὴς Διόνυσος, ἐμάρνατο μείζονι χάρμῃ.
<nonn. d. 29.278> καί τις ἀμερσινόοιο κατάσχετος ἅλματι λύσσης
<nonn. d. 29.279> Βασσαρὶς ̓Ινδὸν ̓́Αρηα μετέστιχε θυιὰς ̓Ενυώ,
<nonn. d. 29.280> ἀμφὶ, σέ, Λύδιε δαῖμον: ἀπὸ πλοκάμοιο δὲ Βάκχης
<nonn. d. 29.281> ἀφλεγέος σελάγιζε κατ' αὐχένος αὐτόματον πῦρ.
<nonn. d. 29.282> καὶ βριαρῶν προμάχων ἑτερόζυγον ἑσμὸν ἐγείρων
<nonn. d. 29.283> αὐλὸς ἐπεσμαράγησεν ἀγέστρατον ̓́Αρεος ̓Ηχώ,
<nonn. d. 29.284> καὶ διδύμαις παλάμῃσι φιλοσμαράγων Κορυβάντων
<nonn. d. 29.285> ἄντυγες ἀμφιπλῆγος ἀνεκρούοντο βοείης,
<nonn. d. 29.286> κύμβαλα δ' ἐκροτάλιζε, μεταλλάξασα δὲ μολπὴν
<nonn. d. 29.287> Πανιὰς ἡδυμέλεια μόθους ἐμελίζετο σύριγξ:
<nonn. d. 29.288> ἀντιβίων δὲ δάλαγγες ἐπέβρεμον: ἀμφιλαφεῖς δὲ
<nonn. d. 29.289> ἠερόθεν πτερόεντες ἀνερροίζησαν ὀιστοί.
<nonn. d. 29.290> λίγξε βιός, βόμβησε λίθος, μυκήσατο σάλπιγξ.
<nonn. d. 29.291> ἀλλ' ὅτε δὴ πόρον ἷξον, ὅπῃ πεφορημένος ὁλκῷ
<nonn. d. 29.292> λευκὸν ὕδωρ μεθύοντι ῥόῳ φοίνιξεν ̔Υδάσπης,
<nonn. d. 29.293> δὴ τότε Βάκχος ἄυσε βαρυσμαράγων ἀπὸ λαιμῶν,
<nonn. d. 29.294> ὁππόσον ἐννεάχιλος ἐπέβρεμεν ἑσμὸς ̔Ενυοὺς
<nonn. d. 29.295> φρικτὸν ὁμολώσσων στομάτων θρόον: ἀσταθέες δὲ
<nonn. d. 29.296> ξανθὸν ἀλυσκάζοντες ἐπὶ ῥόον ὤκλασαν ̓Ινδοί,
<nonn. d. 29.297> ἄλλοι δ' ἐν πεδίῳ: στρατιὴ δ' ἐμερίζετο Βάκχου,
<nonn. d. 29.298> δυσμενέας κτείνουσα καὶ ἐν δαπέδῳ καὶ ̔Υδάσπῃ,
<nonn. d. 29.299> δίψῃ καρχαλέῃ κεκαφηότος, ὁππότε γαίης
<nonn. d. 29.300> ἠὼς μέσσον ἀνέσχε, καὶ ἔτρεμε θερμὸς ὁδίτης
<nonn. d. 29.301> αἴθοπος ̓Ηελίοιο μεσημβρίζουσαν ἱμάσθλην.
<nonn. d. 29.302> καὶ θεὸς ἀμπελόεις προκαλίζετο κοίρανον ̓Ινδῶν,
<nonn. d. 29.303> μῦθον ἀπειλητῆρα χέων λυσσώδεϊ λαιμῷ:
<nonn. d. 29.304> “τίς φόβος; εἰ ποταμοῖο φέρει γένος ὄρχαμος ̓Ινδῶν,
<nonn. d. 29.305> οὐρανόθεν λάχον αἷμα: χερειότερος δὲ Λυαίου
<nonn. d. 29.306> Δηριάδης ὑπέροπλος, ὅσον Διός ἐστιν ̔Υδάσπης.
<nonn. d. 29.307> ἢν δ' ἐθέλω, νεφέων σχεδὸν ἵσταμαι: ἢν δ' ἐθελήσω,
<nonn. d. 29.308> ἵξεται ἰθυκέλευθον ἐμὸν βέλος ἄχρι Σελήνης.
<nonn. d. 29.309> εἰ δὲ μέγα φρονέεις μεθέπων κεραελκέα μορφήν,
<nonn. d. 29.310> εἰ δύνασαι, προμάχιζε βοοκραίρῳ Διονύσῳ.”
<nonn. d. 29.311> ὣς φαμένου βρυχηδὸν ἐμυκήσαντο μαχηταί:
<nonn. d. 29.312> ἄλλῳ δ' ἄλλος ἔριζε συναιχμάζων Διονύσῳ.
<nonn. d. 29.313> αἰγείοις δὲ πόδεσσιν ἐμάρνατο μειλίχιος Πάν,
<nonn. d. 29.314> ὀξὺ δὲ τοξευτῆρος ὅλον κενεῶνα χαράξας
<nonn. d. 29.315> θηγαλέῃ Μελανῆος ἀνέσχισε γαστέρα χηλῇ,
<nonn. d. 29.316> ποινὴν ἕλκος ἔχοντος ἀπαιτίζων ̔Υμεναίου,
<nonn. d. 29.317> ὄφρα πυρισφρήγιστον ἐλαφρίσσειεν ἀνίην
<nonn. d. 29.318> ὄμμασιν ἀκλαύτοισιν ὀδυρομένου Διονύσου.
<nonn. d. 29.319> Λυσσήεις δ' ̓Ιόβακχος ἐπέδραμε δηιοτῆτι,
<nonn. d. 29.320> καὶ νεφέων ἔψαυσε καὶ ἥψατο χερσὶν ̓Ολύμπου,
<nonn. d. 29.321> ἄλλοτε μηκύνων ταναὸν δέμας, αἰθέρι γείτων,
<nonn. d. 29.322> καὶ χθονὶ ταρσὸν ἔπηξε, καὶ ἠέρα τύψε καρήνῳ.
<nonn. d. 29.323> τοῖσι δὲ μαρναμένοισιν ἐπήλυθεν ̔́Εσπερος ἀστήρ,
<nonn. d. 29.324> λύων ̓Ινδοφόνοιο θεμείλια δηιοτῆτος.
<nonn. d. 29.325> ̓́Αρεϊ δ' ὑπνώοντι παρίστατο νεύματι ̔Ρείης
<nonn. d. 29.326> φάσματα ποικίλλουσα δολοπλόκος ὄψις ὀνείρου,
<nonn. d. 29.327> τοῖον ἔπος βοόωσα, νόθῃ σκιοειδέι μορφῇ:
<nonn. d. 29.328> “̓͂Αρες, ̓́Αρες, σὺ μὲν εὗδε, δυσίμερε, μοῦνος ἰαύων
<nonn. d. 29.329> χαλκοχίτων: Παφίην δὲ τὸ δεύτερον ὑψόθι λέκτρων
<nonn. d. 29.330> ὑμετέρην ̔́Ηφαιστος ἔχει προτέρην ̓Αφροδίτην,
<nonn. d. 29.331> ἐκ δὲ δόμων ἐδίωκε Χάριν, ζηλήμονα νύμφην:
<nonn. d. 29.332> ἀρχαίην δὲ δάμαρτα παλίνδρομον εἰς γάμον ἕλκων
<nonn. d. 29.333> αὐτὸς ̓́Ερως τόξευεν ἀναινομένην ̓Αφροδίτην,
<nonn. d. 29.334> ̔Ηφαίστῳ γενετῆρι φέρων χάριν. ἀλλὰ καὶ αὐτὴ
<nonn. d. 29.335> Ζῆνα μέγαν παρέπεισε πόθων ἀδίδακτος ̓Αθήνη,
<nonn. d. 29.336> παρθενικὴ δολόμητις, ὅπως ̔́Ηφαιστον ἀλύξῃ,
<nonn. d. 29.337> μνησαμένη νόθα λέκτρα πεδοτρεφέων ̔Υμεναίων,
<nonn. d. 29.338> μὴ προτέρου μετὰ πότμον ̓Ερεχθέος ἄρσενι μαζῷ
<nonn. d. 29.339> ἄλλον ἀεξήσειε νεώτερον υἱὸν ἀρούρης.
<nonn. d. 29.340> ἔγρεο, καὶ Θρήισσαν ἰὼν ἐπὶ πέζαν ἐρίπνης
<nonn. d. 29.341> δέρκεο σὴν Κυθέρειαν ἐθήμονος ἔνδοθι Λήμνου,
<nonn. d. 29.342> δέρκεο, πῶς προπύλαια Πάφου καὶ ἐδέθλια Κύπρου
<nonn. d. 29.343> ἄνθεσιν ἐστεφάνωσεν ὁμόστολος ἑσμὸς ̓Ερώτων,
<nonn. d. 29.344> Βυβλιάδων δ' ἐπάκουε μελιζομένων ̓Αφροδίτην
<nonn. d. 29.345> καὶ νεαρὴν φιλότητα παλιννόστων ὑμεναίων.
<nonn. d. 29.346> ̓͂Αρες, ἐνοσφίσθης σέο Κύπριδος: ἀνδροφόνον γὰρ
<nonn. d. 29.347> ὁ βραδὺς ὠκὺν ̓́Αρηα παρέδραμε. μέλπε καὶ αὐτὸς
<nonn. d. 29.348> ̔Ηφαίστῳ πυρόεντι συναπτομένην ̓Αφροδίτην.
<nonn. d. 29.349> Σικελίης δ' ἐπίβηθι, παρισταμένους δὲ καμίνῳ
<nonn. d. 29.350> λίσσεό μοι Κύκλωπας: ἀριστοπόνου δὲ καὶ αὐτοὶ
<nonn. d. 29.351> ἴδμονες ̔Ηφαίστοιο, σοφῶν ζηλήμονες ἔργων,
<nonn. d. 29.352> σοὶ δόλον ἐντύνουσι, καὶ ἀρχαίῳ σέο δεσμῷ
<nonn. d. 29.353> ὁπλότερον τελέσουσιν ὁμοίιον, ὄφρα καὶ αὐτὸς
<nonn. d. 29.354> ἀμφοτέρους δολίῃσιν ἀλυκτοπέδῃσι πιέζων
<nonn. d. 29.355> δήσῃς φῶρα γάμοιο τεῷ ποινήτορι δεσμῷ,
<nonn. d. 29.356> εἰλιπόδην ̔́Ηφαιστον ἐπισφίγξας ̓Αφροδίτῃ:
<nonn. d. 29.357> καί σε θεοὶ ξύμπαντες ἐπαινήσουσιν ̓Ολύμπου
<nonn. d. 29.358> δέσμιον ἀγρεύσαντα τεῶν συλήτορα λέκτρων.
<nonn. d. 29.359> ἔγρεο, καὶ σὺ γένοιο δολοπλόκος: ἔγρεο, νύμφης
<nonn. d. 29.360> ἁρπαμένης ἀλέγιζε. τί σοι κακὰ Δηριαδῆος;
<nonn. d. 29.361> σιγῇ ἐφ' ἡμείων, Φαέθων μὴ μῦθον ἀκούσῃ.”
<nonn. d. 29.362> ὣς φαμένη πεπότητο. καὶ αὐτίκα κῶμα τινάξας
<nonn. d. 29.363> πρώιον ἀρτιχάρακτον ὀπιπεύων φάος ̓Ηοῦς
<nonn. d. 29.364> θερμὸς ̓́Αρης ἀνέπαλτο, Φόβον καὶ Δεῖμον ἐγείρας
<nonn. d. 29.365> ζεῦξαι φοίνιον ἄρμα ταχύδρομον: οἱ δὲ τοκῆι
<nonn. d. 29.366> σπερχομένῳ πείθοντο: καὶ ἀγκυλόδοντι χαλινῷ
<nonn. d. 29.367> Δεῖμος ἐριπτοίητος ἐπισφίγξας γένυν ἵππων
<nonn. d. 29.368> δέσμιον αὐχένα δοῦλον ἐπεσφήκωσε λεπάδνῳ,
<nonn. d. 29.369> ζεύγλην δ' ἀμφὶς ἔδησεν: ̓́Αρης δ' ἐπεβήσατο δίφρου:
<nonn. d. 29.370> καὶ Φόβος ἡνιόχευεν ὄχον πατρῷον ἐλαύνων,
<nonn. d. 29.371> εἰς Πάφον ἐκ Λιβάνου πεφορημένος, ἐκ δὲ Κυθήρων
<nonn. d. 29.372> ἄστατον ἔτραπεν ἄρμα Κεραστίδος εἰς χθόνα Κύπρου:
<nonn. d. 29.373> πολλάκι, πολλάκι Λῆμνον ἐδέρκετο, καὶ πλέον ἄλλων
<nonn. d. 29.374> ζηλήμων σκοπίαζε πυρίπνοον ἐσχαρεῶνα,
<nonn. d. 29.375> Κύπριν ἀνιχνεύων τροχαλῷ ζηλήμονι ταρσῷ,
<nonn. d. 29.376> εἴ μιν ἐσαθρήσειε παρ' ̔Ηφαίστοιο καμίνοις,
<nonn. d. 29.377> ὡς πάρος, ἱσταμένην, καὶ ἐδείδιε, μή οἱ ὀπωπὴν
<nonn. d. 29.378> καπνὸς ἀμαλδύνειε μελαινομένης ̓Αφροδίτης.
<nonn. d. 29.379> ἔδραμε καὶ μετὰ Λῆμνον ἐς οὐρανόν, ὄφρα σιδήρῳ
<nonn. d. 29.380> νυμφιδίην μακάρεσσιν ἀναστήσειεν ̓Ενυώ,
<nonn. d. 29.381> καὶ Διὶ καὶ Φαέθοντι καὶ ̔Ηφαίστῳ καὶ ̓Αθήνῃ.
<nonn. d. 30.1> ὣς ὁ μὲν ἑπτάζωνον ἐς οὐρανὸν ἔδραμεν ̓́Αρης
<nonn. d. 30.2> ζηλήμων, βαρύμηνις. ἐς ὑσμίνην δὲ χορεύων
<nonn. d. 30.3> θαρσήεις Διόνυσος ἐπέχραεν αἴθοπι λαῷ,
<nonn. d. 30.4> πῇ μὲν ἐνὶ πρώτοισι θορὼν ἐνοσίχθονι παλμῷ,
<nonn. d. 30.5> πῇ δὲ μέσος προμάχοισιν: ἀκοντιστῆρι δὲ θύρσῳ
<nonn. d. 30.6> κυανέης ἤμησε θαλύσια δηιοτῆτος,
<nonn. d. 30.8> δυσμενέος δὲ φάλαγγος ἐμαίνετο φῦλα δαΐζων:
<nonn. d. 30.7> καὶ Σατύρους θάρσυνεν ἐς ̓́Αρεα Δηριαδῆος,
<nonn. d. 30.9> ὡς ἴδε Βάκχος ̓́Αρηα λελοιπότα φύλοπιν ̓Ινδῶν:
<nonn. d. 30.10> ἄλλῳ δ' ἄλλος ἔριζε. κορυμβοφόρου δὲ κυδοιμοῦ
<nonn. d. 30.11> δεξιτερὸν στόμα λάβρον ἐπιτρέψας Διονύσῳ
<nonn. d. 30.12> λαιὸν ̓Αρισταῖος κέρας ἔτρεχε δηιοτῆτος.
<nonn. d. 30.13> καὶ Βρομίου θεράποντος ὀπιπεύων ἔτι Μορρεὺς
<nonn. d. 30.14> μαρναμένους πετάλοισι καὶ ἀνθεμόεντι βελέμνῳ
<nonn. d. 30.15> ἄφρονι Δηριάδῃ πολυθαμβέα ῥήξατο φωνήν:
<nonn. d. 30.16> “Δηριάδη, τί τὸ θάμβος; ἐμοὶ πίπτουσι μαχηταί,
<nonn. d. 30.17> βαλλόμενοι θύρσοισι καὶ οὐτιδανοῖσι πετήλοις,
<nonn. d. 30.18> ὁπλοφόρους δ' ὀλέκουσιν ἀνάσπιδες: ἀκλινέες δὲ
<nonn. d. 30.19> Βασσαρίδες, πελέκεσσι καὶ ἀμφιπλῆγι μαχαίρῃ
<nonn. d. 30.20> τυπτόμεναι, μίμνουσιν ἀνούτατοι. εἰ θέμις εἰπεῖν,
<nonn. d. 30.21> καὶ σύ, λιπών, σκηπτοῦχε, τεὴν χαλκήλατον αἰχμὴν
<nonn. d. 30.22> οἴνοπα θύρσον ἄειρε μιαιφόνον, ὅττι σιδήρου
<nonn. d. 30.23> δυσμενέες πολὺ μᾶλλον ἀριστεύουσι κορύμβοις.
<nonn. d. 30.24> οὕ ποτε τοῖον ὄπωπα μόθου τύπον: οὐτιδανοὶ δὲ
<nonn. d. 30.25> θύρσοι ἀκοντιστῆρες ἀρείονές εἰσιν ἀκόντων.
<nonn. d. 30.26> δὸς καὶ ἐμοὶ κλονέειν χλοερὸν βέλος: ἡμέτεροι γὰρ
<nonn. d. 30.27> ἀπτολέμου νάρθηκος ἐνικήθησαν ὀιστοί:
<nonn. d. 30.28> δός μοι ξανθὰ πέδιλα φορήμεναι, ὅττι καὶ αὐταὶ
<nonn. d. 30.29> ἀρραγέες κνημῖδες ὑπεκλίνοντο κοθόρνοις.
<nonn. d. 30.30> τί πλέον, εἰ χάλκειον ἔχω σάκος, εὖτε γυναῖκες
<nonn. d. 30.31> μᾶλλον ἀριστεύουσιν ἀτευχέες, ἐν δὲ κυδοιμοῖς
<nonn. d. 30.32> κύμβαλα δινεύουσι, καὶ ὀκλάζουσι μαχηταί,
<nonn. d. 30.33> καὶ στεφάνοις τρυφάλεια καὶ εἴκαθε νεβρίδι θώρηξ;
<nonn. d. 30.34> πολλάκι δ' ἀντικέλευθος ἀνουτήτου Διονύσου
<nonn. d. 30.35> ὠισάμην ἄρρηκτον ἀνασχίσσαι κενεῶνα,
<nonn. d. 30.36> πέμπων εὔσκοπα δοῦρα, καὶ ὡς ἔψαυε Λυαίου,
<nonn. d. 30.37> ὀξυβελὴς ἄγναμπτος ἐκάμπτετο χαλκὸς ἀκόντων.”
<nonn. d. 30.38> ὣς φαμένου μείδησεν ἄναξ θρασύς, ἀμφὶ δὲ γαμβρῷ
<nonn. d. 30.39> ὄμματα λοξὰ τίταινε χόλου κήρυκι σιωπῇ:
<nonn. d. 30.40> καί οἱ ἀπειλήτειραν ἀπερροίβδησεν ἰωήν:
<nonn. d. 30.41> “τί τρομέεις Διόνυσον ἀτευχέα, νήπιε Μορρεῦ;
<nonn. d. 30.42> ἡδὺς ὁ δειμαίνων Σατύρων παίζουσαν ̓Ενυώ.”
<nonn. d. 30.43> ὣς φάμενος θάρσυνεν ἀταρβέι γαμβρὸν ἀπειλῇ.
<nonn. d. 30.44> καὶ Βρομίου προμάχοισι πέλωρ ἐκορύσσετο Μορρεύς:
<nonn. d. 30.45> οὔτασε δ' Εὐρυμέδοντα, μέσον βουβῶνα χαράξας
<nonn. d. 30.46> ἔγχεϊ φοινήεντι: διαΐσσουσα δὲ μηροῦ
<nonn. d. 30.47> πιαλέην τάμε σάρκα λιπόχροα θυιὰς ἀκωκή:
<nonn. d. 30.48> γούνατι δ' ὀκλάζοντι χαμαὶ πέσε. Χαλκοχίτων δὲ
<nonn. d. 30.49> ̓́Αλκων οὐκ ἀμέλησε κασιγνήτοιο πεσόντος,
<nonn. d. 30.50> ἀλλὰ βιαζομένῳ πρόμος ἤλυθεν ἔγχος ἀείρων
<nonn. d. 30.51> καὶ σάκος εὐδίνητον: ὅλον δ' ἐκάλυπτε μαχητήν,
<nonn. d. 30.52> ἀσπίδι πυργώσας δέμας ἀνέρος, ἀντιβίοις δὲ
<nonn. d. 30.53> σείων ἔνθα καὶ ἔνθα παλινδίνητον ἀκωκὴν
<nonn. d. 30.54> γνωτῷ γνωτὸς ἄμυνε: καὶ οὐταμένῳ περιβαίνων,
<nonn. d. 30.55> οἷα περὶ σκύμνοισι λέων, βρυχήσατο λαιμῷ,
<nonn. d. 30.56> χείλεϊ λυσσήεντι χέων Κορυβαντίδα φωνήν.
<nonn. d. 30.57> καί μιν ὀπιπεύων κυκλούμενον ἴδμονι ταρσῷ
<nonn. d. 30.60> γνωτοῦ κεκλιμένοιο προασπιστῆρα Καβείρου
<nonn. d. 30.58> ἰσοφυὴς Τυφῶνι πέλωρ βακχεύετο Μορρεύς,
<nonn. d. 30.59> γνωτοῖς διχθαδίοις κεκορυθμένος, ὄφρά κε μήτηρ
<nonn. d. 30.61> δίζυγα δακρύσειεν ὀλωλότα τέκνα Καβειρώ,
<nonn. d. 30.62> εἰς μίνα ἠριγένειαν ἑνὶ τμηθέντα σιδήρῳ.
<nonn. d. 30.63> καί νύ κεν ἀμφοτέρους ἰσοελκέι δῶκεν ὀλέθρῳ,
<nonn. d. 30.64> ἀλλὰ διὰ στομάτων βεβιημένον ἄσθμα τιταίνων
<nonn. d. 30.65> Λήμνιον Εὐρυμέδων γενέτην ἐκαλέσσατο φωνῇ.
<nonn. d. 30.66> “ὦ πάτερ, ἐργοπόνοιο πυρίπνοε κοίρανε τέχνης,
<nonn. d. 30.67> δός μοι ὀφειλομένην προτέρην χάριν, ὁππότε μούνη
<nonn. d. 30.68> Σικελίην τρικάρηνον ἁλωιὰς ἥρπασε Δηώ,
<nonn. d. 30.69> δῶρα καλυπτομένης ὀπτήρια Περσεφονείης,
<nonn. d. 30.70> ἑσπερίους δ' ἀνέκοψε τεοὺς φυσήτορας ἀσκοὺς
<nonn. d. 30.71> καὶ πλατὺν ἐσχαρεῶνα καὶ ἅρπαγα σεῖο πυράγρην:
<nonn. d. 30.72> ἀλλά μιν ἐπτοίησα προασπίζων γενετῆρος,
<nonn. d. 30.73> ἄκμονος ὑμετέροιο βοηθόος: ἐξ ἐμέθεν δὲ
<nonn. d. 30.74> σῷ Σικελῷ σπινθῆρι μέλας θερμαίνεται ἀήρ.
<nonn. d. 30.75> ῥύεό μοι σέο παῖδα, τὸν ἄγριος οὔτασε Μορρεύς.”
<nonn. d. 30.76> εἶπε, καὶ οὐρανόθεν πυρόεις ̔́Ηφαιστος ὀρυύσας
<nonn. d. 30.77> σύγγονον ἀμφελέλιζε πολυσχιδὲς ἁλλόμενον πῦρ,
<nonn. d. 30.78> δινεύων παλάμῃ πυρόεν βέλος: ἀμφὶ δὲ δειρὴν
<nonn. d. 30.79> Μορρέος αὐτοέλικτος ἑλίσσετο πυρσὸς ἐχέφρων,
<nonn. d. 30.80> αὐχένι μιτρώσας πυριθαλπέος ὁρμὸν ἀνάγκης
<nonn. d. 30.81> εἰλυφόων: πυρόεν δὲ μετὰ στέφος ἀνθερεῶνος
<nonn. d. 30.82> ταρσὸν ἐς ἐσχατόωντα θορὼν ἐπιβήτορι παλμῷ
<nonn. d. 30.83> ἀμφὶ πόδα προμάχοιο πυρίπλοκον ἔπλεκε σειρήν,
<nonn. d. 30.84> σείων ἐν δαπέδῳ σταθερὸν σέλας ἅλματι πεζῷ:
<nonn. d. 30.85> θερμάνθη δὲ κάρηνον ἀναπτομένης τρυφαλείης.
<nonn. d. 30.86> καί νύ κεν ἐπρήνικτο τυπεὶς φλογόεντι βελέμνῳ,
<nonn. d. 30.87> εἰ μὴ Δηριάδαο πατὴρ ἤμυνεν ̔Υδάσπης:
<nonn. d. 30.88> ἧστο γὰρ ὑσμίνην δεδοκημένος ὑψόθι πέτρης,
<nonn. d. 30.89> ταυροφοὴς νόθον εἶδος ἔχων βροτοειδέι μορφῇ:
<nonn. d. 30.90> ὅς μιν ἀνεζώγρησε χέων ἀντίπνοον ὕδωρ,
<nonn. d. 30.91> ψύχων θερμὸν ἄημα πυριβλήτοιο προσώπου,
<nonn. d. 30.92> λύματα τεφρήεντα διασμήχων τρυφαλείης:
<nonn. d. 30.93> Μορρέα δ' ἁρπάξας ζοφερῇ χλαίνωσεν ὀμίχλῃ,
<nonn. d. 30.94> πορφυρέῃ νεφέλῃ κεκαλυμμένα γυῖα καλύψας,
<nonn. d. 30.95> μή μιν ἀποκτείνειε σελασφόρος ἀμφιγυήεις,
<nonn. d. 30.96> Λήμνιον αἰθύσσων θανατηφόρον ἁπτόμενον πῦρ,
<nonn. d. 30.97> μὴ προτέρου φθιμένοιο γέρων φιλότεκνος ̔Υδάσπης
<nonn. d. 30.98> γαμβρὸν ἴδῃ πάλιν ἄλλον ὀλωλότα Δηριαδῆος,
<nonn. d. 30.99> μηδὲ μόρον Μορρῆος ἅμα κλαύσειεν ̓Ορόντῃ.
<nonn. d. 30.100> Πυρσοφόρος δ' ̔́Ηφαιστος ὅλους ἐδίωκε μαχητὰς
<nonn. d. 30.101> ἱσταμένοθς περὶ παῖδα νεούτατον, ὑψόθι δ' ὤμου
<nonn. d. 30.102> υἱὸν ἐλαφρίζων ἐπερείσατο γείτονι φηγῷ,
<nonn. d. 30.103> νόσφιν ἀπὸ φλοίσβοιο, καὶ ἐζώγρησε πεσόντα,
<nonn. d. 30.104> οὐταμένῳ βουβῶνι φερέσβια φάρμακα πάσσων.
<nonn. d. 30.105> οὐδὲ μόθου προτέροιο λελασμένος ἔπλετο Μορρεύς:
<nonn. d. 30.106> ἀλλὰ πάλιν κεκόρυστο φυγὼν πυρόεσσαν ̓Ενυὼ
<nonn. d. 30.107> καὶ πρόμον ἀστράπτοντα καὶ αἰθαλόεσσαν ἀκωκήν:
<nonn. d. 30.108> καὶ Φλόγιον Στροφίοιο πολύστροφον υἷα καχήσας
<nonn. d. 30.109> ἔκτανεν, ὀρχηστῆρα φιλοσκάρθμου Διονύσου,
<nonn. d. 30.110> ὅς τις ἀδακρύτοιο παρ' εἰλαπίνῃσι Λυαίου
<nonn. d. 30.111> ἀνταιτύπων ἐλέλιζε πολύτροπα δάκτυλα χειρῶν,
<nonn. d. 30.112> καὶ θάνατον Φαέθοντος ἐχέφρονι χειρὶ τινάσσων
<nonn. d. 30.113> δαιτυμόνας ποίησεν ἀήθεα δάκρυα λείβειν,
<nonn. d. 30.114> ψευδαλέου Φαέθοντος ἐπικλαίοντας ὀλέθρῳ:
<nonn. d. 30.115> καὶ νέον αἰθαλόεντα καὶ αὐτοκύλιστον ὑφαίνων
<nonn. d. 30.116> λευγαλέον πόρε πένθος ἀπενθήτῳ Διονύσῳ.
<nonn. d. 30.117> τοῦτον ἰδὼν σκαίροντα δορυσσόος ἔννεπε Μορρεύς:
<nonn. d. 30.118> “ἀλλοῖος χορὸς οὗτος, ὃν ἔπλεκες ἄγχι τραπέζης:
<nonn. d. 30.119> ὀρχηθμὸν γελόωντα παρὰ κρητῆρι τιταίνων
<nonn. d. 30.120> ὀρχηθμὸν στονόεντα πόθεν μετὰ δῆριν ὑφαίνεις;
<nonn. d. 30.121> εἰ δὲ καὶ οἶστρος ἔχει σε χοροστασίης Διονύσου,
<nonn. d. 30.122> ̓́Αιδι μυστιπόλευε, καὶ οὐ γύψοιο χατίζεις
<nonn. d. 30.123> αὐτοβαφῆ μεθέπων κεκονιμένα κύκλα προσώπου:
<nonn. d. 30.124> ἢν ἐθέλῃς δέ, χόρευε φιλοθρήνῳ παρὰ Λήθῃ,
<nonn. d. 30.125> Περσεφόνη δ' ἀγέλαστος ἀγαλλέσθω σέο μολπῇ.”
<nonn. d. 30.126> ἔννεπε κυδιόων, καὶ ἐπέδραμεν ἶσος ἀέλλῃ,
<nonn. d. 30.127> Σειληνοὺς δ' ἐφόβησεν. ἀμαιμακέτῳ δὲ μαχαίρῃ
<nonn. d. 30.128> Τέκταφος ὡμάρτησε σακέσπαλος, ὅν ποτε δήσας
<nonn. d. 30.129> Δηριάδης ἔκρυψεν ἕσω γλαφυροῖο βερέθρου.
<nonn. d. 30.130> οὐδὲ φυγεῖν μόρον εὗρε τὸ δεύτερον: ἐν γὰρ ἀνάγκῃ
<nonn. d. 30.131> τίς δύναταί ποτε πότμον ἀπ' ἀνέρος ἐχθρὸν ἐρύκειν,
<nonn. d. 30.132> νηλὴς πανδαμάτειρα θανεῖν ὅτε Μοῖρα κελεύει;
<nonn. d. 30.133> οὐ γὰρ Τέκταφον εὗρε δόλος θνήσκοντα σαῶσαι,
<nonn. d. 30.134> ὃς τότε λυσσώων στρατιὴν ἐδίωξε Λυαίου,
<nonn. d. 30.135> εὐκεράων Σατύρων φιλοπαίγμονα γυῖα δαΐζων:
<nonn. d. 30.136> ἐγρεμόθου δ' ἤμησε Πυλαιέος ἀνθερεῶνα,
<nonn. d. 30.137> ̓Ονθυρίου δὲ μέτωπον ἀφειδέι τύψε μαχαίρῃ,
<nonn. d. 30.138> καὶ Πίθον εὐρύστερνον ἀπηλοίησε διδήρῳ.
<nonn. d. 30.139> καί νύ κεν ἄλλον ὅμιλον ἐπασσυτέρων κτάνε Βάκχων,
<nonn. d. 30.140> ἀλλά μιν Εὐρυμέδων ταχὺς ἔδρακε, καί οἱ ὑπέστη
<nonn. d. 30.141> δίστομον ἀντιβίην Κορυβαντίδα χειρὶ τινάσσων:
<nonn. d. 30.142> ἔθλασε δ' ἄκρα μέτωπα: διχαζομένου δὲ καρήνου
<nonn. d. 30.143> ὄρθιος αἱμαλέης ἀνεκήκιεν αὐλὸς ἐέρσης:
<nonn. d. 30.144> καὶ πρόμος εἰς χθόνα πῖπτε, περιρραίνων δὲ κονίην
<nonn. d. 30.145> ἡμιθανὴς κεκύλιστο, πεδοσκαφέος δὲ μελάθρου
<nonn. d. 30.146> ἀρχαίην κακότητα καὶ ὁπλοτέρης λίνα Μοίρης
<nonn. d. 30.147> ἔστενε, καὶ δολίου μεμνημένος εἰσέτι φίλτρου
<nonn. d. 30.148> παιδὸς ἀλεξικάκου κινυρῇ βρυχήσατο φωνῇ,
<nonn. d. 30.149> τοῦ δὲ κινυρομένοιο κατέρρεε δάκρυα λύθρῳ:
<nonn. d. 30.150> “μῆτερ ἐμὴ καὶ μαῖα, δολοπλόκε δύσγαμε κούρη,
<nonn. d. 30.151> τίπτέ μοι οὐ σχεδὸν ἦλθες, ὅτ' ἐγγύθεν ἦλθον ὀλέθρου;
<nonn. d. 30.152> νῦν πόθεν οὐ χραίσμησας ἐμοὶ πάλιν, ἄτρομε κούρη;
<nonn. d. 30.153> πῇ σέο φίλτρον ἔβη φυσίζοον; ἦ ῥα φυλάσσεις
<nonn. d. 30.154> πιστὰ τεῷ ζώοντι καὶ οὐ θνήσκοντι τοκῆι;
<nonn. d. 30.155> εἰ δόλος ἐξ ̓Αίδαο δυνήσεται ἄνδρα κομίζειν,
<nonn. d. 30.156> δίζεό μοι δόλον ἄλλον ἀρείονα, δίζεο βουλὴν
<nonn. d. 30.157> κερδαλέην θανάτοιο, μετὰ χθονίους κενεῶνας
<nonn. d. 30.158> ὄφρα πύλας ̓Αίδαο καὶ ἐν πολέμοισιν ἀλύξω,
<nonn. d. 30.159> εἰ πέλε νόστιμος οἶμος ἀνοστήτοιο βερέθρου.”
<nonn. d. 30.160> τοῖον ἔπος μόγις εἶπε, καὶ οὐκέτι πείθετο φωνή.
<nonn. d. 30.161> καὶ γενέτην ὁρόωσα νεούτατον ὑψόθι πύργου
<nonn. d. 30.162> οἰκτρὴ ποικιλόδακρυς ἀνέβλυε πενθάδα φωνὴν
<nonn. d. 30.163> ἠερίη: σκολιὴν δὲ κόμην ᾔσχυνε κονίῃ,
<nonn. d. 30.164> στήθεα γυμνώσασα δαϊζομένοιο χιτῶνος,
<nonn. d. 30.165> καὶ κεφαλὴν ἤρασσεν: ἀνηκέστῳ δὲ τοκῆι,
<nonn. d. 30.166> οἷά περ εἰσαΐοντι, τόσην ἐφθέγξατο φωνήν:
<nonn. d. 30.167> “υἱὲ πάτερ βαρύποτμε γαλακτοφόρου σέο κούρης,
<nonn. d. 30.168> σήμερον ἀπνεύστοις ἐπὶ χείλεσι σεῖο θανόντος
<nonn. d. 30.169> ποῖον ἔχω γλάγος ἄλλο φερέσβιον, ᾧ ἔπι δειλὴ
<nonn. d. 30.170> ψυχὴν ὑμετέρην παλινάγρετον εἰς σὲ κομίσσω;
<nonn. d. 30.171> ποῖον ἐγὼ πάλιν ἄλλον ἀρηγόνα μαζὸν ὀρέξω;
<nonn. d. 30.172> αἴθε καὶ ̓Αιδονῆα δυνήσομαι ἠπεροπεύειν.
<nonn. d. 30.173> σοί, πάτερ, ἓν γέρας ἄλλο φυλάσσεται: οὐ γὰρ ἐάσω
<nonn. d. 30.174> μοῦνον ἐνὶ φθιμένοις σε: σὺ δὲ κταμένης σέο κούρης
<nonn. d. 30.175> δέξο καὶ αὐχένος αἷμα μετὰ προτέρου γάλα μαζοῦ.
<nonn. d. 30.176> ἔλθετε, Δηριάδαο φυλάκτορες, ἀντὶ δὲ κείνου
<nonn. d. 30.177> δείξατέ μοι μυχὸν ἄλλον ἔσω χθονός, ἧχι μολοῦσα
<nonn. d. 30.178> νεκρὸν ἐμὸν γενετῆρα πάλιν ζώοντα τελέσσω:
<nonn. d. 30.179> οὐκ ̓Αίδης φυλάκεσσιν ὁμοίιος, ὄφρα τελέσσω
<nonn. d. 30.180> λυσίπονον δόλον ἄλλον ἀοσσητῆρα τοκῆος.
<nonn. d. 30.181> ἤθελον ἆορ ἐκεῖνο μιαιφόνον, ὄφρα δαμείην
<nonn. d. 30.182> πατροφόνῳ βαρύθυμος ὀλισθήσασα σιδήρῳ.
<nonn. d. 30.183> οὗτος, ὃς ἡμετέρου κεφαλὴν ἔτμηξε τοκῆος,
<nonn. d. 30.184> κτεῖνε καὶ ̓Ηερίην μετὰ Τέκταφον, ὄφρά τις εἴπῃ:
<nonn. d. 30.185> “καὶ γενέτην καὶ παῖδα μιῇ πρήνιξε μαχαίρῃ.””
<nonn. d. 30.186> ̔́Εννεπε δακρυχέουσα: πόνος δ' ἠέξετο μείζων.
<nonn. d. 30.187> καὶ διδύμαις στρατιῇσιν ἐπερρίπιζεν ̓Ενυώ
<nonn. d. 30.188> Ταιναρίδην δ' ἔκτεινε Δασύλλιον ἄορι Μορρεύς,
<nonn. d. 30.189> μή ποτε δυσμενέεσσιν ἀπορρίψαντα βοείην,
<nonn. d. 30.190> ἀντιβίοις ἀτίνακτον ̓Αμυκλαῖον πολιήτην,
<nonn. d. 30.191> γναθμοῦ δεξιτεροῖο παρ' ὀστέον ἔγχος ἐρείσας.
<nonn. d. 30.192> ἔκτανε δ' ̓Αλκιμάχειαν ὀρίδρομον, εἰν ἑνὶ θεσμῷ
<nonn. d. 30.193> ἠνορέην καὶ κάλλος ὑπέρτερον ἥλικος ἥβης,
<nonn. d. 30.194> κούρην ̔Αρπαλίωνος ἐρισταφύλοιο τοκῆος,
<nonn. d. 30.195> ἣ πέλε τολμήεσσα καὶ εἰς δόμον ἤλυθεν ̔́Ηρης
<nonn. d. 30.196> κισσὸν ἀερτάζουσα, τὸν ̓Αργολὶς ἔστυγε δαίμων,
<nonn. d. 30.197> ὅσσον ἐρευθιόωσαν ἐθήμονα φίλατο ῥοιήν:
<nonn. d. 30.198> καὶ βρέτας εὐποίητον ἐμάστιεν οἵνοπι θύρσῳ,
<nonn. d. 30.199> χάλκεον ἀμπελόεντι δέμας πλήσσουσα κορύμβῳ,
<nonn. d. 30.200> μητρυιὴν βαρύμηνιν ἀτιμάζουσα Λυαίου.
<nonn. d. 30.201> οὐδὲ χόλον δασπλῆτα καθαψαμένης φύγεν ̔́Ηρης
<nonn. d. 30.202> Λημνιὰς ̓Αλκιμάχεια θεημάχος: ἀλλ' ἐνὶ γαίῃ
<nonn. d. 30.203> ὀθνείῃ κτερέιστο, μετὰ πτολέμους δὲ τοκῆα
<nonn. d. 30.204> οὐκ ἴδεν ̔Αρπαλίωνα τὸ δεύτερον, οὐκ ἴδε πάτρην,
<nonn. d. 30.205> Λῆμνον ̓Ιησονίης νυμφήιον ̔Υψιπυλείης:
<nonn. d. 30.206> ἀλλὰ παρὰ ξείνοισι χυτῇ κεκάλυπτο κονίῃ,
<nonn. d. 30.207> πότμον ἀμειβομένη τιμήορον. ἆ μέγα δειλή,
<nonn. d. 30.208> ἤμβροτεν ̔Αρπαλίωνος, ἐνοσφίσθη δὲ Λυαίου.
<nonn. d. 30.209> οὐδὲ δαϊζομένης ζαμενὴς ἐκορέσσατο Μορρεὺς
<nonn. d. 30.210> μαινάδος ̓Αλκιμάχης θεοπαίγμονος: ἀλλὰ καὶ αὐτὴν
<nonn. d. 30.211> ̓́Ηλιδα ναιετάουσαν ̓Ολύμπιον οὖδας ἀρούρης
<nonn. d. 30.212> ̓Αλφειοῦ παρὰ χεῦμα φιλοστεφάνου ποταμοῖο
<nonn. d. 30.213> ἔκτανε Κωδώνην ἔτι παρθένον. ἵλατε, Μοῖραι,
<nonn. d. 30.214> οὐ πλοκάμους ἐλέαιρε μαραινομένοιο καρήνου,
<nonn. d. 30.215> οὐ ῥοδέην ἀκτῖνα κονιομένοιο προσώπου:
<nonn. d. 30.216> οὐδὲ περὶ στέρνοισιν ἴσον τροχοειδέι μήλῳ
<nonn. d. 30.217> μαζὸν ἰδὼν ἐλέαιρεν, ἀκαμπέα κέντορα μίτρης,
<nonn. d. 30.218> οὐδὲ βαθυνομένοιο τομὴν ᾐδέσσατο μηροῦ,
<nonn. d. 30.219> ἀλλὰ τόσον κτάνε κάλλος ἀώριον: οὐταμένη δὲ
<nonn. d. 30.220> ἡ μὲν ἐπὶ χθονὶ πῖπτεν: ἀπειρεσίας δὲ διώκων
<nonn. d. 30.221> μαινάδας εὐπέπλους κορυθαιόλος ἔκτανε Μορρεύς,
<nonn. d. 30.222> Εὐρυπύλην Στερόπην τε Σόην τ' ἤμησε μαχαίρῃ,
<nonn. d. 30.223> καὶ Σταφύλην ἐδάιξεν, ἐρευθαλέην τε Γιγαρτὼ
<nonn. d. 30.224> οὔτασε, καὶ ῥοδόεντος ὑπὲρ μαζοῖο τορήσας
<nonn. d. 30.225> στέρνα Μελικταίνης φονίῳ πόρφυρε σιδήρῳ.
<nonn. d. 30.226> καὶ φθονεροὶ Τελχῖνες ἐπεστρατόωντο κυδοιμῷ,
<nonn. d. 30.227> ὃς μὲν ἔχων ἐλάτην περιμήκετον, ὃς δὲ κρανείου
<nonn. d. 30.228> θάμνον ὅλον πρόρριζον, ὁ δὲ πρηῶνος ἀράξας
<nonn. d. 30.229> ἄκρον ἀπηλοίησε, καὶ εἰς μόθον ἤιεν ̓Ινδῶν
<nonn. d. 30.230> λᾶαν ἀκοντιστῆρα μεμηνότι πήχεϊ σείων.
<nonn. d. 30.231> ̔́Ηρη δ' ἀλλοπρόσαλλος ἐπιβρίθουσα Λυαίῳ
<nonn. d. 30.232> δῶκε μένος καὶ θάρσος ἀγήνορι Δηριαδῆι,
<nonn. d. 30.233> καί οἱ ἀριστεύοντι σελασφόρον ὤπασεν αἴγλην
<nonn. d. 30.234> εἰς φόβον ἀντιβίοισι: κορυσσομένου δὲ φορῆος
<nonn. d. 30.235> ἀσπίδος ̓Ινδῴης ἀμαρύσσετο φοίνιος αἴγλη,
<nonn. d. 30.236> καὶ κυνέης σελάγιζεν ὑπὲρ λόφον ἁλλομένη φλόξ.
<nonn. d. 30.237> καὶ θρασὺς ἔτρεμε Βάκχος, ὅπως ἴδε Δηριαδῆος
<nonn. d. 30.238> ὀμφαλὸν ἀστράπτοντα πυριβλήτοιο βοείης
<nonn. d. 30.239> καὶ σέλας ἠερόφοιτον ἀναπτομένης τρυφαλείης:
<nonn. d. 30.240> τὸν μὲν ἰδὼν Διόνυσος ἐθάμβεεν, οὐδέ οἱ ἔτλη
<nonn. d. 30.241> ἀντιάσαι, νοέων δὲ κορυσσομένης δόλον ̔́Ηρης
<nonn. d. 30.242> ποσσὶν ἀναινομένοισιν ἐχάζετο δηιοτῆτος.
<nonn. d. 30.243> καὶ τότε θαρσήεντες ἐπὶ κλόνον ἤιον ̓Ινδοί,
<nonn. d. 30.244> ὑσμίνην Βρομίοιο λελοιπότος: εἰσορόων δὲ
<nonn. d. 30.245> Δηριάδης ἐδάϊζεν ἐπασσυτέρων στίχα Βάκχων
<nonn. d. 30.246> ἐγχείην ἑκάτερθε παλινδίνητον ἑλίσσων.
<nonn. d. 30.247> ἀσχαλόων δ' ̓Ιόβακχος ἀνήιεν εἰς ῥάχιν ὕλης,
<nonn. d. 30.248> καὶ κλονέειν ἀνέμοισιν ἐπέτρεπεν ἐλπίδα χάρμης,
<nonn. d. 30.249> μητρυιῆς τρομέων χόλον ἄγριον. ἦλθε δ' ̓Αθήνη
<nonn. d. 30.250> οὐρανόθεν: πρὸ γὰρ ἧκε διάκτορον ὑψιμέδων Ζεύς,
<nonn. d. 30.251> γνωτὸν ὅπως φεύγοντα, φόβῳ πεφοβημένον ̔́Ηρης,
<nonn. d. 30.252> εἰς ἐνοπὴν ἐρύσειε μεταστρέψαντα μενοινήν:
<nonn. d. 30.253> στῆ δ' ὄπιθεν ξανθῆς δὲ κόμης ἐδράξατο Βάκχου,
<nonn. d. 30.254> μούνῳ φαινομένη βλοσυρὴ θεός: ἐκ δὲ προσώπου
<nonn. d. 30.255> μαρμαρυγὴν πυρόεσσαν ἀνηκόντιζον ὀπωπαί:
<nonn. d. 30.256> καὶ νοεροὺς σπινθῆρας ἐπιπνείουσα Λυαίῳ
<nonn. d. 30.257> μεμφομένῃ κοτέουσα φιλοπτολέμῳ φάτο φωνῇ: “
<nonn. d. 30.258> πῇ φεύγεις, Διόνυσε; τί σοι φόβος ἀντὶ κυδοιμοῦ;
<nonn. d. 30.259> πῇ σέθεν ἄλκιμα θύρσα καὶ ἀμπελόεντες ὀιστοί;
<nonn. d. 30.260> ἀμφὶ σέθεν τίνα μῦθον ἐμῷ Κρονίωνι βοήσω;
<nonn. d. 30.261> ποῖον ἴδον κατὰ δῆριν ὀλωλότα κοίρανον ̓Ινδῶν;
<nonn. d. 30.262> ζώει Δηριάδης καὶ μάρναται εἰσέτι Μορρεύς.
<nonn. d. 30.263> ποίην δ' οὐρανίην ἐπεδείκνυες ἔμφυτον ἀλκήν;
<nonn. d. 30.264> ἢ Λιβύης ἐπέβης; ἢ Περσέος εἶχες ἀγῶνα;
<nonn. d. 30.265> ἢ Σθεννοῦς ἴδες ὄμμα λιθώπιδος ἠὲ καὶ αὐτῆς
<nonn. d. 30.266> δύσμαχον Εὐρυάλης μυκώμενον ἀνθερεῶνα;
<nonn. d. 30.267> ἢ πλοκάμους ἐνόησας ἐχιδνοκόμοιο Μεδούσης,
<nonn. d. 30.268> καί σε πολυσπερέων περιδέδρομε χάσμα δρακόντων;
<nonn. d. 30.269> οὐ Σεμέλη τέκε παῖδα μαχήμονα: Γοργοφόνον δὲ
<nonn. d. 30.270> ἄξιον υἷα λόχευσεν ἐμοῦ Διὸς ̓Ακρισιώνη:
<nonn. d. 30.271> οὐ γὰρ ἐμὴν δρεπάνην πτερόεις ἀπεσείσατο Περσεύς,
<nonn. d. 30.272> ̔Ερμείαν δὲ γέραιρεν ἑῶν δωτῆρα πεδίλων.
<nonn. d. 30.273> γείτονα μάρτυν ἔχω πετρώδεα θῆρα θαλάσσης:
<nonn. d. 30.274> εἴρεό μοι Κηφῆα, τά περ κάμε Περσέος ἅρπη:
<nonn. d. 30.275> ἀντολίην δ' ἐρέεινε καὶ ἕσπερον: ἀμφότερον γάρ,
<nonn. d. 30.276> Νηρεΐδες τρομέουσι τὸν ̓Ανδρομέδης παρακοίτην,:
<nonn. d. 30.277> ̔Εσπερίδες μέλπουσι τὸν ἀμητῆρα Μεδούσης.
<nonn. d. 30.278> Αἰακὸς ἀπτοίητος ὁμοίιος οὐ πέλε Βάκχῳ,
<nonn. d. 30.279> οὐ φύγε Δηριάδην, οὐκ ἔτρεμε φύλοπιν ̓Ινδῶν.
<nonn. d. 30.280> χθιζὰ πάλιν σε φόβησεν ̓́Αραψ πρόμος; ἐξέτι κείνου
<nonn. d. 30.281> ἅζομαι ̓́Αρεα θοῦρον ἰδεῖν γενετῆρα Δυκούργου,
<nonn. d. 30.282> ἀδρανίην βοόωντα φυγοπτολέμου Διονύσου.
<nonn. d. 30.283> σὸς καὶ ἐμὸς γενέτης οὐκ ἔτρεμε δηιοτῆτα,
<nonn. d. 30.284> εὖτε θεοὶ Τιτῆνες ἐθωρήχθησαν ̓Ολύμπῳ.
<nonn. d. 30.285> ποίην ̓Ορσιβόην ληίσσαο δεσπότιν ̓Ινδῶν;
<nonn. d. 30.286> Χειροβίην οὐκ εἶδε δορικτήτην σέο ̔Ρείη.
<nonn. d. 30.287> ἱλήκοι Διὸς εὖχος, ἀδελφεὸν οὔ σε καλέσσω
<nonn. d. 30.288> Δηριάδην φεύγοντα καὶ ἀπτολέμων γένος ̓Ινδῶν.
<nonn. d. 30.289> ἀλλὰ λαβὼν σέο θύρσα πάλιν μιμνήσκεο χάρμης,
<nonn. d. 30.290> καὶ στρατιῆς προμάχιζε, κορυσσομένῃσι δὲ Βάκχαις
<nonn. d. 30.291> ὄψεαι εὐθώρηκα συναιχμάζουσαν ̓Αθήνην,
<nonn. d. 30.292> αἰγίδα κουφίζουσαν ἀνούτατον ὅπλον ̓Ολύμπου. ”
<nonn. d. 30.293> ὣς φαμένη Βρομίῳ μένος ἔμπνεεν: αὐτὰρ ὁ θυμῷ
<nonn. d. 30.294> θαρσήεις πολέμιζε τὸ δεύτερον, ἐσσομένης δὲ
<nonn. d. 30.295> νίκης ἐλπίδα πᾶσαν ἐπέτρεπε Τριτογενείῃ.
<nonn. d. 30.296> ἔνθα τίνα πρῶτον, τίνα δ' ὕστατον ἔκτανε Βάκχος,
<nonn. d. 30.297> ὁππότε μιν θάρσυνε μόθων ἀκόρητος ̓Αθήνη;
<nonn. d. 30.298> κτεῖνε μὲν ἀντιβίων ἑκατοντάδα νηλέι θύρσῳ,
<nonn. d. 30.299> πολλοῖς δ' ἕλκος ὄπασσε πολύτροπον ἔγχεϊ τύπτων
<nonn. d. 30.300> ἠὲ φυτῶν ἑλίκεσσιν ἢ εὐόρπηκι κορύμβῳ,
<nonn. d. 30.301> ἢ λίθον αἰχμάζων κραναὸν βέλος: οἱ δὲ τυπέντες
<nonn. d. 30.302> δαιμονίῃ καναχηδὸν ἐβακχεύθησαν ἱμάσθλη.
<nonn. d. 30.303> Φρίγγου δ' οὔτασεν ὦμον ἀριστερὸν ὀξέι θύρσῳ:
<nonn. d. 30.304> ὃς δὲ θορὼν ἀκίχητος ἐχάζετο: τὸν δὲ φυγόντα
<nonn. d. 30.305> θηγαλέῳ βουπλῆγι κατεπρήνιξε Μελισσεύς.
<nonn. d. 30.306> ̓Εγρετίῳ δ' ἐπόρουσε φιλεύιον ἔγχος ἑλίσσων
<nonn. d. 30.307> θυρσομανὴς Διόνυσος ἑκηβόλος: ἱπταμένη δὲ
<nonn. d. 30.308> Βακχιὰς ἐρροίζησε δι' ἠέρος ἔγχεος αἰχμὴ
<nonn. d. 30.309> ἄνδρα βαλεῖν ἐθέλουσα, καὶ ̓Εγρετίοιο φυγόντος
<nonn. d. 30.310> ἔχραε Βωλίγγεσσι, καὶ ἐγρεμόθους ̓Αραχώτας
<nonn. d. 30.311> εἰς φόβον ἐπτοίησε: φιλακρήτῳ δὲ πετήλῳ
<nonn. d. 30.312> φρικτὰ δοριθρασέων ἐδαΐζετο φῦλα Σαλαγγῶν:
<nonn. d. 30.313> καὶ στρατὸς ἐρτοίητο φερεσσακέων ̓Αριηνῶν:
<nonn. d. 30.314> καὶ προμάχους Φρίγγοιο καὶ ̓Εγρετίοιο διώκων
<nonn. d. 30.315> Εὔιος ἐπτοίησεν ὅλον στρατὸν Οὐατοκοίτην:
<nonn. d. 30.316> καὶ Λύγον αἱματόεντος ἀπεστυφέλιξε κυδοιμοῦ
<nonn. d. 30.317> ἀλκήεις ̓Ιόβακχος: ἐφεδρήσσοντα δὲ δένδρῳ
<nonn. d. 30.318> οὔτασε Μειλανίωνα δολοπλόκον οἴνοπι θύρσῳ,
<nonn. d. 30.319> Βασσαρίδας κρυφίοισιν ὀιστεύοντα βελέμνοις:
<nonn. d. 30.320> ἀλλά μιν ἐζώγρησεν ἀπήμονα δύσμαχος ̔́Ηρη,
<nonn. d. 30.321> ὅττι δόλῳ κεκόρυστο καὶ ἔχραε πολλάκι Βάκχαις
<nonn. d. 30.322> κρυπταδίοις πολέμοισιν: ἀεὶ δέ μιν ἔκρυφε πέτρη
<nonn. d. 30.323> ἢ φυτὸν ὑψικάρηνον ὑποκλεφθέντα πετήλοις,
<nonn. d. 30.324> ἀνέρας ἀφράστοισιν ὀιστεύοντα βελέμνοις.
<nonn. d. 30.325> ̓Ινδοὶ δ' ἀνδροφόνοιο μετεσσεύοντο κυδοιμοῦ
<nonn. d. 30.326> ἠνορέην τρομέοντες ἀνικήτου Διονύσου.
