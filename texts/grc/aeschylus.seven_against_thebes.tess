<aesch. seven. 1> Κάδμου πολῖται, χρὴ λέγειν τὰ καίρια
<aesch. seven. 2> ὅστις φυλάσσει πρᾶγος ἐν πρύμνῃ πόλεως
<aesch. seven. 3> οἴακα νωμῶν, βλέφαρα μὴ κοιμῶν ὕπνῳ.
<aesch. seven. 4> εἰ μὲν γὰρ εὖ πράξαιμεν, αἰτία θεοῦ:
<aesch. seven. 5> εἰ δ' αὖθ', ὃ μὴ γένοιτο, συμφορὰ τύχοι,
<aesch. seven. 6> ̓Ετεοκλέης ἂν εἷς πολὺς κατὰ πτόλιν
<aesch. seven. 7> ὑμνοῖθ' ὑπ' ἀστῶν φροιμίοις πολυρρόθοις
<aesch. seven. 8> οἰμώγμασίν θ', ὧν Ζεὺς ἀλεξητήριος
<aesch. seven. 9> ἐπώνυμος γένοιτο Καδμείων πόλει.
<aesch. seven. 10> ὑμᾶς δὲ χρὴ νῦν, καὶ τὸν ἐλλείποντ' ἔτι
<aesch. seven. 11> ἥβης ἀκμαίας καὶ τὸν ἔξηβον χρόνῳ,
<aesch. seven. 12> βλαστημὸν ἀλδαίνοντα σώματος πολύν,
<aesch. seven. 13> ὥραν τ' ἔχονθ' ἕκαστον ὥστε συμπρεπές,
<aesch. seven. 14> πόλει τ' ἀρήγειν καὶ θεῶν ἐγχωρίων
<aesch. seven. 15> βωμοῖσι, τιμὰς μὴ 'ξαλειφθῆναί ποτε:
<aesch. seven. 16> τέκνοις τε, Γῇ τε μητρί, φιλτάτῃ τροφῷ:
<aesch. seven. 17> ἡ γὰρ νέους ἕρποντας εὐμενεῖ πέδῳ,
<aesch. seven. 18> ἅπαντα πανδοκοῦσα παιδείας ὄτλον,
<aesch. seven. 19> ἐθρέψατ' οἰκητῆρας ἀσπιδηφόρους
<aesch. seven. 20> πιστοὺς ὅπως γένοισθε πρὸς χρέος τόδε.
<aesch. seven. 21> καὶ νῦν μὲν ἐς τόδ' ἦμαρ εὖ ῥέπει θεός:
<aesch. seven. 22> χρόνον γὰρ ἤδη τόνδε πυργηρουμένοις
<aesch. seven. 23> καλῶς τὰ πλείω πόλεμος ἐκ θεῶν κυρεῖ.
<aesch. seven. 24> νῦν δ' ὡς ὁ μάντις φησίν, οἰωνῶν βοτήρ,
<aesch. seven. 25> ἐν ὠσὶ νωμῶν καὶ φρεσίν, πυρὸς δίχα,
<aesch. seven. 26> χρηστηρίους ὄρνιθας ἀψευδεῖ τέχνῃ:
<aesch. seven. 27> οὗτος τοιῶνδε δεσπότης μαντευμάτων
<aesch. seven. 28> λέγει μεγίστην προσβολὴν ̓Αχαιίδα
<aesch. seven. 29> νυκτηγορεῖσθαι κἀπιβουλεύσειν πόλει.
<aesch. seven. 30> ἀλλ' ἔς τ' ἐπάλξεις καὶ πύλας πυργωμάτων
<aesch. seven. 31> ὁρμᾶσθε πάντες, σοῦσθε σὺν παντευχίᾳ,
<aesch. seven. 32> πληροῦτε θωρακεῖα, κἀπὶ σέλμασιν
<aesch. seven. 33> πύργων στάθητε, καὶ πυλῶν ἐπ' ἐξόδοις
<aesch. seven. 34> μίμνοντες εὖ θαρσεῖτε, μηδ' ἐπηλύδων
<aesch. seven. 35> ταρβεῖτ' ἄγαν ὅμιλον: εὖ τελεῖ θεός.
<aesch. seven. 36> σκοποὺς δὲ κἀγὼ καὶ κατοπτῆρας στρατοῦ
<aesch. seven. 37> ἔπεμψα, τοὺς πέποιθα μὴ ματᾶν ὁδῷ:
<aesch. seven. 38> καὶ τῶνδ' ἀκούσας οὔ τι μὴ ληφθῶ δόλῳ.
<aesch. seven. 39> ̓Ετεόκλεες, φέριστε Καδμείων ἄναξ,
<aesch. seven. 40> ἥκω σαφῆ τἀκεῖθεν ἐκ στρατοῦ φέρων,
<aesch. seven. 41> αὐτὸς κατόπτης δ' εἴμ' ἐγὼ τῶν πραγμάτων:
<aesch. seven. 42> ἄνδρες γὰρ ἑπτά, θούριοι λοχαγέται,
<aesch. seven. 43> ταυροσφαγοῦντες ἐς μελάνδετον σάκος
<aesch. seven. 44> καὶ θιγγάνοντες χερσὶ ταυρείου φόνου,
<aesch. seven. 45> ̓́Αρη τ', ̓Ενυώ, καὶ φιλαίματον Φόβον
<aesch. seven. 46> ὡρκωμότησαν ἢ πόλει κατασκαφὰς
<aesch. seven. 47> θέντες λαπάξειν ἄστυ Καδμείων βίᾳ,
<aesch. seven. 48> ἢ γῆν θανόντες τήνδε φυράσειν φόνῳ:
<aesch. seven. 49> μνημεῖά θ' αὑτῶν τοῖς τεκοῦσιν ἐς δόμους
<aesch. seven. 50> πρὸς ἅρμ' ̓Αδράστου χερσὶν ἔστεφον, δάκρυ
<aesch. seven. 51> λείβοντες: οἶκτος δ' οὔτις ἦν διὰ στόμα.
<aesch. seven. 52> σιδηρόφρων γὰρ θυμὸς ἀνδρείᾳ φλέγων
<aesch. seven. 53> ἔπνει, λεόντων ὡς ̓́Αρη δεδορκότων.
<aesch. seven. 54> καὶ τῶνδε πύστις οὐκ ὄκνῳ χρονίζεται:
<aesch. seven. 55> κληρουμένους δ' ἔλειπον, ὡς πάλῳ λαχὼν
<aesch. seven. 56> ἕκαστος αὐτῶν πρὸς πύλας ἄγοι λόχον.
<aesch. seven. 57> πρὸς ταῦτ' ἀρίστους ἄνδρας ἐκκρίτους πόλεως
<aesch. seven. 58> πυλῶν ἐπ' ἐξόδοισι τάγευσαι τάχος:
<aesch. seven. 59> ἐγγὺς γὰρ ἤδη πάνοπλος ̓Αργείων στρατὸς
<aesch. seven. 60> χωρεῖ, κονίει, πεδία δ' ἀργηστὴς ἀφρὸς
<aesch. seven. 61> χραίνει σταλαγμοῖς ἱππικῶν ἐκ πλευμόνων.
<aesch. seven. 62> σὺ δ' ὥστε ναὸς κεδνὸς οἰακοστρόφος
<aesch. seven. 63> φράξαι πόλισμα, πρὶν καταιγίσαι πνοὰς
<aesch. seven. 64> ̓́Αρεως: βοᾷ γὰρ κῦμα χερσαῖον στρατοῦ:
<aesch. seven. 65> καὶ τῶνδε καιρὸν ὅστις ὤκιστος λαβέ:
<aesch. seven. 66> κἀγὼ τὰ λοιπὰ πιστὸν ἡμεροσκόπον
<aesch. seven. 67> ὀφθαλμὸν ἕξω, καὶ σαφηνείᾳ λόγου
<aesch. seven. 68> εἰδὼς τὰ τῶν θύραθεν ἀβλαβὴς ἔσῃ.
<aesch. seven. 69> ὦ Ζεῦ τε καὶ Γῆ καὶ πολισσοῦχοι θεοί,
<aesch. seven. 70> ̓Αρά τ' ̓Ερινὺς πατρὸς ἡ μεγασθενής,
<aesch. seven. 71> μή μοι πόλιν γε πρυμνόθεν πανώλεθρον
<aesch. seven. 72> ἐκθαμνίσητε δῃάλωτον, ̔Ελλάδος
<aesch. seven. 73> φθόγγον χέουσαν, καὶ δόμους ἐφεστίους:
<aesch. seven. 74> ἐλευθέραν δὲ γῆν τε καὶ Κάδμου πόλιν
<aesch. seven. 75> ζυγοῖσι δουλίοισι μήποτε σχεθεῖν:
<aesch. seven. 76> γένεσθε δ' ἀλκή: ξυνὰ δ' ἐλπίζω λέγειν:
<aesch. seven. 77> πόλις γὰρ εὖ πράσσουσα δαίμονας τίει.
<aesch. seven. 78> θρέομαι φοβερὰ μεγάλ' ἄχη:
<aesch. seven. 79> μεθεῖται στρατός: στρατόπεδον λιπὼν
<aesch. seven. 80> ῥεῖ πολὺς ὅδε λεὼς πρόδρομος ἱππότας:
<aesch. seven. 81> αἰθερία κόνις με πείθει φανεῖς',
<aesch. seven. 82> ἄναυδος σαφὴς ἔτυμος ἄγγελος.
<aesch. seven. 83> ἔτι δὲ γᾶς ἐμᾶς πεδί' ὁπλόκτυπ' ὠ-
<aesch. seven. 84> τὶ χρίμπτει βοάν: ποτᾶται, βρέμει δ'
<aesch. seven. 85> ἀμαχέτου δίκαν ὕδατος ὀροτύπου.
<aesch. seven. 86> ἰὼ ἰὼ
<aesch. seven. 87> ἰὼ θεοὶ θεαί τ' ὀρόμενον κακὸν
<aesch. seven. 88> βοᾷ τειχέων ὕπερ ἀλεύσατε.
<aesch. seven. 89> ὁ λεύκασπις ὄρνυται λαὸς εὐ-
<aesch. seven. 90> τρεπὴς ἐπὶ πόλιν διώκων πόδα.
<aesch. seven. 91> τίς ἄρα ῥύσεται, τίς ἄρ' ἐπαρκέσει
<aesch. seven. 92> θεῶν ἢ θεᾶν;
<aesch. seven. 93> πότερα δῆτ' ἐγὼ πάτρια ποτιπέσω
<aesch. seven. 95> βρέτη δαιμόνων;
<aesch. seven. 96> ἰὼ μάκαρες εὔεδροι,
<aesch. seven. 97> ἀκμάζει βρετέων ἔχεσθαι: τί μέλ-
<aesch. seven. 98> λομεν ἀγάστονοι;
<aesch. seven. 100> ἀκούετ' ἢ οὐκ ἀκούετ' ἀσπίδων κτύπον;
<aesch. seven. 101> πέπλων καὶ στεφέων πότ' εἰ μὴ νῦν ἀμ-
<aesch. seven. 102> φὶ λιτάν' ἕξομεν;
<aesch. seven. 103> κτύπον δέδορκα: πάταγος οὐχ ἑνὸς δορός.
<aesch. seven. 104> τί ῥέξεις; προδώσεις, παλαίχθων
<aesch. seven. 105> ̓́Αρης, τὰν τεάν;
<aesch. seven. 106> ἰὼ χρυσοπήληξ δαῖμον ἔπιδ' ἔπι-
<aesch. seven. 107> δε πόλιν ἅν ποτ' εὐφιλήταν ἔθου.
<aesch. seven. 108> θεοὶ πολιάοχοι πάντες ἴτε χθονὸς:
<aesch. seven. 110> ἴδετε παρθένων
<aesch. seven. 111> ἱκέσιον λόχον δουλοσύνας ὕπερ.
<aesch. seven. 112> κῦμα γὰρ περὶ πτόλιν δοχμολόφων ἀνδρῶν
<aesch. seven. 115> καχλάζει πνοαῖς ̓́Αρεος ὀρόμενον.
<aesch. seven. 116> ἀλλ', ὦ Ζεῦ † πάτερ παντελές,
<aesch. seven. 117> πάντως ἄρηξον δαί̈ων ἅλωσιν.
<aesch. seven. 120> ̓Αργέιοι δὲ πόλισμα Κάδμου
<aesch. seven. 121> κυκλοῦνται: φόβος δ' ἀρῄων ὅπλων
<aesch. seven. 122> δονεῖ, διὰ δέ τοι γενύων ἱππίων
<aesch. seven. 123> κινύρονται φόνον χαλινοί.
<aesch. seven. 124> ἑπτὰ δ' ἀγάνορες πρέποντες στρατοῦ
<aesch. seven. 125> δορυσσοῖς σαγαῖς πύλαις ἑβδόμαις
<aesch. seven. 127> προσίστανται πάλῳ λαχόντες.
<aesch. seven. 128> σύ τ', ὦ Διογενὲς φιλόμαχον κράτος,
<aesch. seven. 129> ῥυσίπολις γενοῦ,
<aesch. seven. 130> Παλλάς, ὅ θ' ἵππιος ποντομέδων ἄναξ
<aesch. seven. 131> ἰχθυβόλῳ Ποσειδάων μαχανᾷ,
<aesch. seven. 132> ἐπίλυσιν φόβων, ἐπίλυσιν δίδου.
<aesch. seven. 135> σύ τ', ̓́Αρης, φεῦ, φεῦ, πόλιν ἐπώνυμον
<aesch. seven. 136> Κάδμου φύλαξον κήδεσαί τ' ἐναργῶς.
<aesch. seven. 140> καὶ Κύπρις, ἅτ' εἶ γένους προμάτωρ,
<aesch. seven. 141> ἄλευσον: σέθεν γὰρ ἐξ αἵματος
<aesch. seven. 142> γεγόναμεν: λιταῖσί σε θεοκλύτοις
<aesch. seven. 143> ἀυτοῦσαι πελαζόμεσθα.
<aesch. seven. 145> καὶ σύ, Λύκει' ἄναξ, Λύκειος γενοῦ
<aesch. seven. 146> στρατῷ δαί̈ῳ στόνων ἀντίτας.
<aesch. seven. 147> σύ τ', ὦ Λατογένει-
<aesch. seven. 148> α κούρα, τόξον εὐτυκάζου ̓́Αρτεμι φίλα.
<aesch. seven. 149> ἒ ἒ ἒ ἔ,
<aesch. seven. 150> ὄτοβον ἁρμάτων ἀμφὶ πόλιν κλύω:
<aesch. seven. 151> ὦ πότνι' ̔́Ηρα.
<aesch. seven. 152> ἔλακον ἀξόνων βριθομένων χνόαι.
<aesch. seven. 153> ̓́Αρτεμι φίλα, ἒ ἒ ἒ ἔ,
<aesch. seven. 155> δοριτίνακτος αἰθὴρ δ' ἐπιμαίνεται.
<aesch. seven. 156> τί πόλις ἄμμι πάσχει, τί γενήσεται;
<aesch. seven. 157> ποῖ δ' ἔτι τέλος ἐπάγει θεός;
<aesch. seven. 158> ἒ ἒ ἒ ἔ,
<aesch. seven. 158b> ἀκροβόλων δ' ἐπάλξεων λιθὰς ἔρχεται:
<aesch. seven. 159> ὦ φίλ' ̓́Απολλον:
<aesch. seven. 160> κόναβος ἐν πύλαις χαλκοδέτων σακέων,
<aesch. seven. 161> παῖ Διός, ὅθεν
<aesch. seven. 162> πολεμόκραντον ἁγνὸν τέλος ἐν μάχᾳ.
<aesch. seven. 163> σύ τε, μάκαιρ' ἄνασς' ̓́Ογκα, πρὸ πόλεως
<aesch. seven. 165> ἑπτάπυλον ἕδος ἐπιρρύου.
<aesch. seven. 166> ἰὼ παναρκεῖς θεοί,
<aesch. seven. 167> ἰὼ τέλειοι τέλειαί τε γᾶς
<aesch. seven. 168> τᾶσδε πυργοφύλακες,
<aesch. seven. 169> πόλιν δορίπονον μὴ προδῶθ'
<aesch. seven. 170> ἑτεροφώνῳ στρατῷ.
<aesch. seven. 171> κλύετε παρθένων κλύετε πανδίκως
<aesch. seven. 172> χειροτόνους λιτάς.
<aesch. seven. 173> ἰὼ φίλοι δαίμονες,
<aesch. seven. 175> λυτήριοί τ' ἀμφιβάντες πόλιν,
<aesch. seven. 176> δείξαθ' ὡς φιλοπόλεις,
<aesch. seven. 177> μέλεσθέ θ' ἱερῶν δημίων,
<aesch. seven. 178> μελόμενοι δ' ἀρήξατε:
<aesch. seven. 179> φιλοθύτων δέ τοι πόλεος ὀργίων
<aesch. seven. 180> μνήστορες ἐστέ μοι.
<aesch. seven. 181> ὑμᾶς ἐρωτῶ, θρέμματ' οὐκ ἀνασχετά,
<aesch. seven. 182> ἦ ταῦτ' ἄριστα καὶ πόλει σωτήρια,
<aesch. seven. 183> στρατῷ τε θάρσος τῷδε πυργηρουμένῳ,
<aesch. seven. 185> βρέτη πεσούσας πρὸς πολισσούχων θεῶν
<aesch. seven. 186> αὔειν, λακάζειν, σωφρόνων μισήματα;
<aesch. seven. 187> μήτ' ἐν κακοῖσι μήτ' ἐν εὐεστοῖ φίλῃ
<aesch. seven. 188> ξύνοικος εἴην τῷ γυναικείῳ γένει.
<aesch. seven. 189> κρατοῦσα μὲν γὰρ οὐχ ὁμιλητὸν θράσος,
<aesch. seven. 190> δείσασα δ' οἴκῳ καὶ πόλει πλέον κακόν.
<aesch. seven. 191> καὶ νῦν πολίταις τάσδε διαδρόμους φυγὰς
<aesch. seven. 192> θεῖσαι διερροθήσατ' ἄψυχον κάκην:
<aesch. seven. 193> τὰ τῶν θύραθεν δ' ὡς ἄριστ' ὀφέλλεται,
<aesch. seven. 194> αὐτοὶ δ' ὑπ' αὐτῶν ἔνδοθεν πορθούμεθα.
<aesch. seven. 195> τοιαῦτά τἂν γυναιξὶ συνναίων ἔχοις.
<aesch. seven. 196> κεἰ μή τις ἀρχῆς τῆς ἐμῆς ἀκούσεται,
<aesch. seven. 197> ἀνὴρ γυνή τε χὤ τι τῶν μεταίχμιον,
<aesch. seven. 198> ψῆφος κατ' αὐτῶν ὀλεθρία βουλεύσεται,
<aesch. seven. 199> λευστῆρα δήμου δ' οὔ τι μὴ φύγῃ μόρον.
<aesch. seven. 200> μέλει γὰρ ἀνδρί, μὴ γυνὴ βουλευέτω,
<aesch. seven. 201> τἄξωθεν: ἔνδον δ' οὖσα μὴ βλάβην τίθει.
<aesch. seven. 202> ἤκουσας ἢ οὐκ ἤκουσας, ἢ κωφῇ λέγω;
<aesch. seven. 203> ὦ φίλον Οἰδίπου τέκος, ἔδεις' ἀκού-
<aesch. seven. 204> σασα τὸν ἁρματόκτυπον ὄτοβον ὄτοβον,
<aesch. seven. 205> ὅτε τε σύριγγες ἔκλαγξαν ἑλίτροχοι,
<aesch. seven. 206> ἱππικῶν τ' ἀπύαν πηδαλίων διὰ στόμα
<aesch. seven. 207> πυριγενετᾶν χαλινῶν.
<aesch. seven. 208> τί οὖν; ὁ ναύτης ἆρα μὴ 'ς πρῷραν φυγὼν
<aesch. seven. 209> πρύμνηθεν ηὗρε μηχανὴν σωτηρίας,
<aesch. seven. 210> νεὼς καμούσης ποντίῳ πρὸς κύματι ;
<aesch. seven. 211> ἀλλ' ἐπὶ δαιμόνων πρόδρομος ἦλθον ἀρ-
<aesch. seven. 212> χαῖα βρέτη, θεοῖσι πίσυνος, νιφάδος
<aesch. seven. 213> ὅτ' ὀλοᾶς νειφομένας βρόμος ἐν πύλαις:
<aesch. seven. 214> δὴ τότ' ἤρθην φόβῳ πρὸς μακάρων λιτάς, πόλεως
<aesch. seven. 215> ἵν' ὑπερέχοιεν ἀλκάν.
<aesch. seven. 216> πύργον στέγειν εὔχεσθε πολέμιον δόρυ.
<aesch. seven. 217> οὐκοῦν τάδ' ἔσται πρὸς θεῶν: ἀλλ' οὖν θεοὺς
<aesch. seven. 218> τοὺς τῆς ἁλούσης πόλεος ἐκλείπειν λόγος.
<aesch. seven. 219> μήποτ' ἐμὸν κατ' αἰῶνα λίποι θεῶν
<aesch. seven. 220> ἅδε πανάγυρις, μηδ' ἐπίδοιμι τάνδ'
<aesch. seven. 221> ἀστυδρομουμέναν πόλιν καὶ στράτευμ'
<aesch. seven. 222> ἁπτόμενον πυρὶ δαί̈ῳ.
<aesch. seven. 223> μή μοι θεοὺς καλοῦσα βουλεύου κακῶς:
<aesch. seven. 224> πειθαρχία γάρ ἐστι τῆς εὐπραξίας
<aesch. seven. 225> μήτηρ, γυνὴ σωτῆρος: ὧδ' ἔχει λόγος.
<aesch. seven. 226> ἔστι: θεοῦ δ' ἔτ' ἰσχὺς καθυπερτέρα:
<aesch. seven. 227> πολλάκι δ' ἐν κακοῖσι τὸν ἀμάχανον
<aesch. seven. 228> κἀκ χαλεπᾶς δύας ὕπερθ' ὀμμάτων
<aesch. seven. 229> κρημναμενᾶν νεφελᾶν ὀρθοῖ.
<aesch. seven. 230> ἀνδρῶν τάδ' ἐστί, σφάγια καὶ χρηστήρια
<aesch. seven. 231> θεοῖσιν ἕρδειν πολεμίων πειρωμένους :
<aesch. seven. 232> σὸν δ' αὖ τὸ σιγᾶν καὶ μένειν εἴσω δόμων.
<aesch. seven. 233> διὰ θεῶν πόλιν νεμόμεθ' ἀδάματον,
<aesch. seven. 234> δυσμενέων δ' ὄχλον πύργος ἀποστέγει.
<aesch. seven. 235> τίς τάδε νέμεσις στυγεῖ;
<aesch. seven. 236> οὔτοι φθονῶ σοι δαιμόνων τιμᾶν γένος:
<aesch. seven. 237> ἀλλ' ὡς πολίτας μὴ κακοσπλάγχνους τιθῇς,
<aesch. seven. 238> εὔκηλος ἴσθι μηδ' ἄγαν ὑπερφοβοῦ.
<aesch. seven. 239> ποτίφατον κλύουσα πάταγον ἀνάμιγα
<aesch. seven. 240> ταρβοσύνῳ φόβῳ τάνδ' ἐς ἀκρόπτολιν,
<aesch. seven. 241> τίμιον ἕδος, ἱκόμαν.
<aesch. seven. 242> μή νυν, ἐὰν θνῄσκοντας ἢ τετρωμένους
<aesch. seven. 243> πύθησθε, κωκυτοῖσιν ἁρπαλίζετε.
<aesch. seven. 244> τούτῳ γὰρ ̓́Αρης βόσκεται, φόνῳ βροτῶν.
<aesch. seven. 245> καὶ μὴν ἀκούω γ' ἱππικῶν φρυαγμάτων.
<aesch. seven. 246> μή νυν ἀκούους' ἐμφανῶς ἄκου' ἄγαν.
<aesch. seven. 247> στένει πόλισμα γῆθεν, ὡς κυκλουμένων.
<aesch. seven. 248> οὐκοῦν ἔμ' ἀρκεῖ τῶνδε βουλεύειν πέρι.
<aesch. seven. 249> δέδοικ', ἀραγμὸς δ' ἐν πύλαις ὀφέλλεται.
<aesch. seven. 250> οὐ σῖγα μηδὲν τῶνδ' ἐρεῖς κατὰ πτόλιν;
<aesch. seven. 251> ὦ ξυντέλεια, μὴ προδῷς πυργώματα.
<aesch. seven. 252> οὐκ ἐς φθόρον σιγῶς' ἀνασχήσῃ τάδε;
<aesch. seven. 253> θεοὶ πολῖται, μή με δουλείας τυχεῖν.
<aesch. seven. 254> αὐτὴ σὺ δουλοῖς κἀμὲ καὶ πᾶσαν πόλιν.
<aesch. seven. 255> ὦ παγκρατὲς Ζεῦ, τρέψον εἰς ἐχθροὺς βέλος.
<aesch. seven. 256> ὦ Ζεῦ, γυναικῶν οἷον ὤπασας γένος.
<aesch. seven. 257> μοχθηρόν, ὥσπερ ἄνδρας ὧν ἁλῷ πόλις.
<aesch. seven. 258> παλινστομεῖς αὖ θιγγάνους' ἀγαλμάτων;
<aesch. seven. 259> ἀψυχίᾳ γὰρ γλῶσσαν ἁρπάζει φόβος.
<aesch. seven. 260> αἰτουμένῳ μοι κοῦφον εἰ δοίης τέλος.
<aesch. seven. 261> λέγοις ἂν ὡς τάχιστα, καὶ τάχ' εἴσομαι.
<aesch. seven. 262> σίγησον, ὦ τάλαινα, μὴ φίλους φόβει.
<aesch. seven. 263> σιγῶ: σὺν ἄλλοις πείσομαι τὸ μόρσιμον.
<aesch. seven. 264> τοῦτ' ἀντ' ἐκείνων τοὔπος αἱροῦμαι σέθεν.
<aesch. seven. 265> καὶ πρός γε τούτοις, ἐκτὸς οὖς' ἀγαλμάτων,
<aesch. seven. 266> εὔχου τὰ κρείσσω, ξυμμάχους εἶναι θεούς:
<aesch. seven. 267> κἀμῶν ἀκούσας' εὐγμάτων, ἔπειτα σὺ
<aesch. seven. 268> ὀλολυγμὸν ἱερὸν εὐμενῆ παιώνισον,
<aesch. seven. 269> ̔Ελληνικὸν νόμισμα θυστάδος βοῆς,
<aesch. seven. 270> θάρσος φίλοις, λύουσα πολέμιον φόβον.
<aesch. seven. 271> ἐγὼ δὲ χώρας τοῖς πολισσούχοις θεοῖς,
<aesch. seven. 272> πεδιονόμοις τε κἀγορᾶς ἐπισκόποις,
<aesch. seven. 273> Δίρκης τε πηγαῖς, ὕδατί τ' ̓Ισμηνοῦ λέγω
<aesch. seven. 274> εὖ ξυντυχόντων καὶ πόλεως σεσωμένης,
<aesch. seven. 275> μήλοισιν αἱμάσσοντας ἑστίας θεῶν,
<aesch. seven. 276> ταυροκτονοῦντας θεοῖσιν, ὧδ' ἐπεύχομαι
<aesch. seven. 277> θύσειν τροπαῖα, δαί̈ων δ' ἐσθήματα,
<aesch. seven. 278> στέψω λάφυρα δουρίπληχθ' ἁγνοῖς δόμοις.
<aesch. seven. 279> στέψω πρὸ ναῶν, πολεμίων δ' ἐσθήματα.†
<aesch. seven. 280> τοιαῦτ' ἐπεύχου μὴ φιλοστόνως θεοῖς,
<aesch. seven. 281> μηδ' ἐν ματαίοις κἀγρίοις ποιφύγμασιν:
<aesch. seven. 282> οὐ γάρ τι μᾶλλον μὴ φύγῃς τὸ μόρσιμον.
<aesch. seven. 283> ἐγὼ δέ γ' ἄνδρας ἓξ ἐμοὶ σὺν ἑβδόμῳ
<aesch. seven. 284> ἀντηρέτας ἐχθροῖσι τὸν μέγαν τρόπον
<aesch. seven. 285> εἰς ἑπτατειχεῖς ἐξόδους τάξω μολών,
<aesch. seven. 286> πρὶν ἀγγέλους σπερχνούς τε καὶ ταχυρρόθους
<aesch. seven. 287> λόγους ἱκέσθαι καὶ φλέγειν χρείας ὕπο.
<aesch. seven. 288> μέλει, φόβῳ δ' οὐχ ὑπνώσσει κέαρ:
<aesch. seven. 289> γείτονες δὲ καρδίας
<aesch. seven. 290> μέριμναι ζωπυροῦσι τάρβος
<aesch. seven. 291> τὸν ἀμφιτειχῆ λεών,
<aesch. seven. 292> δράκοντας ὥς τις τέκνων
<aesch. seven. 293> ὑπερδέδοικεν λεχαίων δυσευνάτορας
<aesch. seven. 294> πάντρομος πελειάς.
<aesch. seven. 295> τοὶ μὲν γὰρ ποτὶ πύργους
<aesch. seven. 296> πανδαμεὶ πανομιλεὶ
<aesch. seven. 297> στείχουσιν. τί γένωμαι;
<aesch. seven. 298> τοὶ δ' ἐπ' ἀμφιβόλοισιν
<aesch. seven. 299> ἰάπτουσι πολίταις
<aesch. seven. 300> χερμάδ' ὀκριόεσσαν.
<aesch. seven. 301> παντὶ τρόπῳ, Διογενεῖς
<aesch. seven. 302> θεοί, πόλιν καὶ στρατὸν
<aesch. seven. 303> Καδμογενῆ ῥύεσθε.
<aesch. seven. 304> ποῖον δ' ἀμείψεσθε γαίας πέδον
<aesch. seven. 305> τᾶσδ' ἄρειον, ἐχθροῖς
<aesch. seven. 306> ἀφέντες τὰν βαθύχθον' αἶαν,
<aesch. seven. 307> ὕδωρ τε Διρκαῖον, εὐ-
<aesch. seven. 308> τραφέστατον πωμάτων
<aesch. seven. 309> ὅσων ἵησιν Ποσει-
<aesch. seven. 310> δᾶν ὁ γαιάοχος
<aesch. seven. 311> Τηθύος τε παῖδες.
<aesch. seven. 312> πρὸς τάδ', ὦ πολιοῦχοι
<aesch. seven. 313> θεοί, τοῖσι μὲν ἔξω
<aesch. seven. 314> πύργων ἀνδρολέτειραν
<aesch. seven. 315> κῆρα, ῥίψοπλον ἄταν,
<aesch. seven. 316> ἐμβαλόντες ἄροισθε
<aesch. seven. 317> κῦδος τοῖσδε πολίταις.
<aesch. seven. 318> καὶ πόλεως ῥύτορες ἔστ'
<aesch. seven. 319> εὔεδροί τε στάθητ'
<aesch. seven. 320> ὀξυγόοις λιταῖσιν.
<aesch. seven. 321> οἰκτρὸν γὰρ πόλιν ὧδ' ὠγυγίαν
<aesch. seven. 322> ̓Αίδᾳ προϊάψαι, δορὸς ἄγραν
<aesch. seven. 323> δουλίαν ψαφαρᾷ σποδῷ
<aesch. seven. 324> ὑπ' ἀνδρὸς ̓Αχαιοῦ θεόθεν
<aesch. seven. 325> περθομέναν ἀτίμως,
<aesch. seven. 326> τὰς δὲ κεχειρωμένας ἄγεσθαι,
<aesch. seven. 327> ἒ ἔ, νέας τε καὶ παλαιὰς
<aesch. seven. 328> ἱππηδὸν πλοκάμων, περιρ-
<aesch. seven. 329> ρηγνυμένων φαρέων. βοᾷ
<aesch. seven. 330> δ' ἐκκενουμένα πόλις,
<aesch. seven. 331> λαί̈δος ὀλλυμένας μιξοθρόου:
<aesch. seven. 332> βαρείας τοι τύχας προταρβῶ.
<aesch. seven. 333> κλαυτὸν δ' ἀρτιτρόποις ὠμοδρόποις
<aesch. seven. 334> νομίμων προπάροιθεν διαμεῖψαι
<aesch. seven. 335> δωμάτων στυγερὰν ὁδόν:
<aesch. seven. 336> τί; τὸν φθίμενον γὰρ προλέγω
<aesch. seven. 337> βέλτερα τῶνδε πράσσειν:
<aesch. seven. 338> πολλὰ γάρ, εὖτε πτόλις δαμασθῇ,
<aesch. seven. 339> ἒ ἔ, δυστυχῆ τε πράσσει.
<aesch. seven. 340> ἄλλος δ' ἄλλον ἄγει, φονεύ-
<aesch. seven. 341> ει, τὰ δὲ πυρφορεῖ: καπνῷ
<aesch. seven. 342> δὲ χραίνεται πόλισμ' ἅπαν:
<aesch. seven. 343> μαινόμενος δ' ἐπιπνεῖ λαοδάμας
<aesch. seven. 344> μιαίνων εὐσέβειαν ̓́Αρης.
<aesch. seven. 345> κορκορυγαὶ δ' ἀν' ἄστυ, προτὶ πτόλιν
<aesch. seven. 346> δ' ὁρκάνα
<aesch. seven. 347> πυργῶτις: πρὸς ἀνδρὸς δ' ἀνὴρ
<aesch. seven. 348> ἀμφὶ δορὶ κλίνεται:
<aesch. seven. 349> βλαχαὶ δ' αἱματόεσσαι
<aesch. seven. 350> τῶν ἐπιμαστιδίων
<aesch. seven. 350> ἀρτιτρεφεῖς βρέμονται.
<aesch. seven. 351> ἁρπαγαὶ δὲ διαδρομᾶν ὁμαίμονες:
<aesch. seven. 352> ξυμβολεῖ φέρων φέροντι,
<aesch. seven. 353> καὶ κενὸς κενὸν καλεῖ,
<aesch. seven. 354> ξύννομον θέλων ἔχειν,
<aesch. seven. 355> οὔτε μεῖον οὔτ' ἴσον λελιμμένοι.
<aesch. seven. 356> τἀκ τῶνδ' εἰκάσαι λόγος πάρα.
<aesch. seven. 357> παντοδαπὸς δὲ καρπὸς χαμάδις πεσὼν
<aesch. seven. 358> ἀλγύνει κυρήσας: πικρὸν δ'
<aesch. seven. 359> ὄμμα θαλαμηπόλων:
<aesch. seven. 360> πολλὰ δ' ἀκριτόφυρτος
<aesch. seven. 361> γᾶς δόσις οὐτιδανοῖς
<aesch. seven. 362> ἐν ῥοθίοις φορεῖται.
<aesch. seven. 363> δμωίδες δὲ καινοπήμονες νέαι:
<aesch. seven. 364> τλάμον' εὐνὰν αἰχμάλωτον
<aesch. seven. 365> ἀνδρὸς εὐτυχοῦντος ὣς
<aesch. seven. 366> δυσμενοῦς ὑπερτέρου
<aesch. seven. 367> ἐλπίς ἐστι νύκτερον τέλος μολεῖν,
<aesch. seven. 368> παγκλαύτων ἀλγέων ἐπίρροθον.
<aesch. seven. 369> ὅ τοι κατόπτης, ὡς ἐμοὶ δοκεῖ, στρατοῦ
<aesch. seven. 370> πευθώ τιν' ἡμῖν, ὦ φίλαι, νέαν φέρει,
<aesch. seven. 371> σπουδῇ διώκων πομπίμους χνόας ποδῶν.
<aesch. seven. 372> καὶ μὴν ἄναξ ὅδ' αὐτὸς Οἰδίπου τόκος
<aesch. seven. 373> εἰς ἀρτίκολλον ἀγγέλου λόγον μαθεῖν:
<aesch. seven. 374> σπουδὴ δὲ καὶ τοῦδ' οὐκ ἀπαρτίζει πόδα.
<aesch. seven. 375> λέγοιμ' ἂν εἰδὼς εὖ τὰ τῶν ἐναντίων,
<aesch. seven. 376> ὥς τ' ἐν πύλαις ἕκαστος εἴληχεν πάλον.
<aesch. seven. 377> Τυδεὺς μὲν ἤδη πρὸς πύλαισι Προιτίσιν
<aesch. seven. 378> βρέμει, πόρον δ' ̓Ισμηνὸν οὐκ ἐᾷ περᾶν
<aesch. seven. 379> ὁ μάντις: οὐ γὰρ σφάγια γίγνεται καλά.
<aesch. seven. 380> Τυδεὺς δὲ μαργῶν καὶ μάχης λελιμμένος
<aesch. seven. 381> μεσημβριναῖς κλαγγαῖσιν ὡς δράκων βοᾷ:
<aesch. seven. 382> θείνει δ' ὀνείδει μάντιν Οἰκλείδην σοφόν,
<aesch. seven. 383> σαίνειν μόρον τε καὶ μάχην ἀψυχίᾳ.
<aesch. seven. 384> τοιαῦτ' ἀυτῶν τρεῖς κατασκίους λόφους
<aesch. seven. 385> σείει, κράνους χαίτωμ', ὑπ' ἀσπίδος δ' ἔσω
<aesch. seven. 386> χαλκήλατοι κλάζουσι κώδωνες φόβον:
<aesch. seven. 387> ἔχει δ' ὑπέρφρον σῆμ' ἐπ' ἀσπίδος τόδε,
<aesch. seven. 388> φλέγονθ' ὑπ' ἄστροις οὐρανὸν τετυγμένον:
<aesch. seven. 389> λαμπρὰ δὲ πανσέληνος ἐν μέσῳ σάκει,
<aesch. seven. 390> πρέσβιστον ἄστρων, νυκτὸς ὀφθαλμός, πρέπει.
<aesch. seven. 391> τοιαῦτ' ἀλύων ταῖς ὑπερκόμποις σαγαῖς
<aesch. seven. 392> βοᾷ παρ' ὄχθαις ποταμίαις, μάχης ἐρῶν,
<aesch. seven. 393> ἵππος χαλινῶν ὣς κατασθμαίνων μένει,
<aesch. seven. 394> ὅστις βοὴν σάλπιγγος ὁρμαίνει μένων.
<aesch. seven. 395> τίν' ἀντιτάξεις τῷδε; τίς Προίτου πυλῶν
<aesch. seven. 396> κλῄθρων λυθέντων προστατεῖν φερέγγυος;
<aesch. seven. 397> κόσμον μὲν ἀνδρὸς οὔτιν' ἂν τρέσαιμ' ἐγώ,
<aesch. seven. 398> οὐδ' ἑλκοποιὰ γίγνεται τὰ σήματα:
<aesch. seven. 399> λόφοι δὲ κώδων τ' οὐ δάκνους' ἄνευ δορός.
<aesch. seven. 400> καὶ νύκτα ταύτην ἣν λέγεις ἐπ' ἀσπίδος
<aesch. seven. 401> ἄστροισι μαρμαίρουσαν οὐρανοῦ κυρεῖν,
<aesch. seven. 402> τάχ' ἂν γένοιτο μάντις ἡ ἀνοία τινί.
<aesch. seven. 403> εἰ γὰρ θανόντι νὺξ ἐπ' ὀφθαλμοῖς πέσοι,
<aesch. seven. 404> τῷ τοι φέροντι σῆμ' ὑπέρκομπον τόδε
<aesch. seven. 405> γένοιτ' ἂν ὀρθῶς ἐνδίκως τ' ἐπώνυμον,
<aesch. seven. 406> καὐτὸς καθ' αὑτοῦ τήνδ' ὕβριν μαντεύσεται.
<aesch. seven. 407> ἐγὼ δὲ Τυδεῖ κεδνὸν ̓Αστακοῦ τόκον
<aesch. seven. 408> τῶνδ' ἀντιτάξω προστάτην πυλωμάτων,
<aesch. seven. 409> μάλ' εὐγενῆ τε καὶ τὸν Αἰσχύνης θρόνον
<aesch. seven. 410> τιμῶντα καὶ στυγοῦνθ' ὑπέρφρονας λόγους.
<aesch. seven. 411> αἰσχρῶν γὰρ ἀργός, μὴ κακὸς δ' εἶναι φιλεῖ.
<aesch. seven. 412> σπαρτῶν δ' ἀπ' ἀνδρῶν, ὧν ̓́Αρης ἐφείσατο,
<aesch. seven. 413> ῥίζωμ' ἀνεῖται, κάρτα δ' ἔστ' ἐγχώριος,
<aesch. seven. 414> Μελάνιππος: ἔργον δ' ἐν κύβοις ̓́Αρης κρινεῖ:
<aesch. seven. 415> Δίκη δ' ὁμαίμων κάρτα νιν προστέλλεται
<aesch. seven. 416> εἴργειν τεκούσῃ μητρὶ πολέμιον δόρυ.
<aesch. seven. 417> τὸν ἁμόν νυν ἀντίπαλον εὐτυχεῖν
<aesch. seven. 418> θεοὶ δοῖεν, ὡς δικαίως πόλεως
<aesch. seven. 419> πρόμαχος ὄρνυται: τρέμω δ' αἱματη-
<aesch. seven. 420> φόρους μόρους ὑπὲρ φίλων
<aesch. seven. 421> ὀλομένων ἰδέσθαι.
<aesch. seven. 422> τούτῳ μὲν οὕτως εὐτυχεῖν δοῖεν θεοί:
<aesch. seven. 423> Καπανεὺς δ' ἐπ' ̓Ηλέκτραισιν εἴληχεν πύλαις,
<aesch. seven. 424> γίγας ὅδ' ἄλλος τοῦ πάρος λελεγμένου
<aesch. seven. 425> μείζων, ὁ κόμπος δ' οὐ κατ' ἄνθρωπον φρονεῖ,
<aesch. seven. 426> πύργοις δ' ἀπειλεῖ δείν', ἃ μὴ κραίνοι τύχη:
<aesch. seven. 427> θεοῦ τε γὰρ θέλοντος ἐκπέρσειν πόλιν
<aesch. seven. 428> καὶ μὴ θέλοντός φησιν, οὐδὲ τὴν Διὸς
<aesch. seven. 429> ἔριν πέδοι σκήψασαν ἐμποδὼν σχεθεῖν.
<aesch. seven. 430> τὰς δ' ἀστραπάς τε καὶ κεραυνίους βολὰς
<aesch. seven. 431> μεσημβρινοῖσι θάλπεσιν προσῄκασεν:
<aesch. seven. 432> ἔχει δὲ σῆμα γυμνὸν ἄνδρα πυρφόρον,
<aesch. seven. 433> φλέγει δὲ λαμπὰς διὰ χερῶν ὡπλισμένη:
<aesch. seven. 434> χρυσοῖς δὲ φωνεῖ γράμμασιν “πρήσω πόλιν.”
<aesch. seven. 435> τοιῷδε φωτὶ πέμπε—τίς ξυστήσεται,
<aesch. seven. 436> τίς ἄνδρα κομπάζοντα μὴ τρέσας μενεῖ;
<aesch. seven. 437> καὶ τῷδε κέρδει κέρδος ἄλλο τίκτεται.
<aesch. seven. 438> τῶν τοι ματαίων ἀνδράσιν φρονημάτων
<aesch. seven. 439> ἡ γλῶσς' ἀληθὴς γίγνεται κατήγορος:
<aesch. seven. 440> Καπανεὺς δ' ἀπειλεῖ, δρᾶν παρεσκευασμένος,
<aesch. seven. 441> θεοὺς ἀτίζων, κἀπογυμνάζων στόμα
<aesch. seven. 442> χαρᾷ ματαίᾳ θνητὸς ὢν εἰς οὐρανὸν
<aesch. seven. 443> πέμπει γεγωνὰ Ζηνὶ κυμαίνοντ' ἔπη:
<aesch. seven. 444> πέποιθα δ' αὐτῷ ξὺν δίκῃ τὸν πυρφόρον
<aesch. seven. 445> ἥξειν κεραυνόν, οὐδὲν ἐξῃκασμένον
<aesch. seven. 446> μεσημβρινοῖσι θάλπεσιν τοῖς ἡλίου.
<aesch. seven. 447> ἀνὴρ δ' ἐπ' αὐτῷ, κεἰ στόμαργός ἐστ' ἄγαν,
<aesch. seven. 448> αἴθων τέτακται λῆμα, Πολυφόντου βία,
<aesch. seven. 449> φερέγγυον φρούρημα, προστατηρίας
<aesch. seven. 450> ̓Αρτέμιδος εὐνοίαισι σύν τ' ἄλλοις θεοῖς.
<aesch. seven. 451> λέγ' ἄλλον ἄλλαις ἐν πύλαις εἰληχότα.
<aesch. seven. 452> ὄλοιθ' ὃς πόλει μεγάλ' ἐπεύχεται,
<aesch. seven. 453> κεραυνοῦ δέ νιν βέλος ἐπισχέθοι,
<aesch. seven. 454> πρὶν ἐμὸν ἐσθορεῖν δόμον, πωλικῶν
<aesch. seven. 455> θ' ἑδωλίων ὑπερκόπῳ
<aesch. seven. 456> δορί ποτ' ἐκλαπάξαι.
<aesch. seven. 457> καὶ μὴν τὸν ἐντεῦθεν λαχόντα πρὸς πύλαις
<aesch. seven. 458> λέξω: τρίτῳ γὰρ ̓Ετεόκλῳ τρίτος πάλος
<aesch. seven. 459> ἐξ ὑπτίου 'πήδησεν εὐχάλκου κράνους,
<aesch. seven. 460> πύλαισι Νηίστῃσι προσβαλεῖν λόχον.
<aesch. seven. 461> ἵππους δ' ἐν ἀμπυκτῆρσιν ἐμβριμωμένας
<aesch. seven. 462> δινεῖ, θελούσας πρὸς πύλαις πεπτωκέναι.
<aesch. seven. 463> φιμοὶ δὲ συρίζουσι βάρβαρον τρόπον,
<aesch. seven. 464> μυκτηροκόμποις πνεύμασιν πληρούμενοι.
<aesch. seven. 465> ἐσχημάτισται δ' ἀσπὶς οὐ σμικρὸν τρόπον:
<aesch. seven. 466> ἀνὴρ δ': ὁπλίτης κλίμακος προσαμβάσεις
<aesch. seven. 467> στείχει πρὸς ἐχθρῶν πύργον, ἐκπέρσαι θέλων.
<aesch. seven. 468> βοᾷ δὲ χοὖτος γραμμάτων ἐν ξυλλαβαῖς,
<aesch. seven. 469> ὡς οὐδ' ἂν ̓́Αρης σφ' ἐκβάλοι πυργωμάτων.
<aesch. seven. 470> καὶ τῷδε φωτὶ πέμπε τὸν φερέγγυον
<aesch. seven. 471> πόλεως ἀπείργειν τῆσδε δούλιον ζυγόν.
<aesch. seven. 472> πέμποιμ' ἂν ἤδη τόνδε, σὺν τύχῃ δέ τῳ:
<aesch. seven. 473> καὶ δὴ πέπεμπται κόμπον ἐν χεροῖν ἔχων,
<aesch. seven. 474> Μεγαρεύς, Κρέοντος σπέρμα τοῦ σπαρτῶν
<aesch. seven. 475> γένους,
<aesch. seven. 475> ὃς οὔτι μάργων ἱππικῶν φρυαγμάτων
<aesch. seven. 476> βρόμον φοβηθεὶς ἐκ πυλῶν χωρήσεται,
<aesch. seven. 477> ἀλλ' ἢ θανὼν τροφεῖα πληρώσει χθονί,
<aesch. seven. 478> ἢ καὶ δύ' ἄνδρε καὶ πόλισμ' ἐπ' ἀσπίδος
<aesch. seven. 479> ἑλὼν λαφύροις δῶμα κοσμήσει πατρός.
<aesch. seven. 480> κόμπαζ' ἐπ' ἄλλῳ, μηδέ μοι φθόνει λέγων.
<aesch. seven. 481> ἐπεύχομαι τῷδε μὲν εὐτυχεῖν, ἰὼ
<aesch. seven. 482> πρόμαχ' ἐμῶν δόμων, τοῖσι δὲ δυστυχεῖν.
<aesch. seven. 483> ὡς δ' ὑπέραυχα βάζουσιν ἐπὶ πτόλει
<aesch. seven. 484> μαινομένᾳ φρενί, τώς νιν
<aesch. seven. 485> Ζεὺς νεμέτωρ ἐπίδοι κοταίνων.
<aesch. seven. 486> τέταρτος ἄλλος, γείτονας πύλας ἔχων
<aesch. seven. 487> ̓́Ογκας ̓Αθάνας, ξὺν βοῇ παρίσταται,
<aesch. seven. 488> ̔Ιππομέδοντος σχῆμα καὶ μέγας τύπος:
<aesch. seven. 489> ἅλω δὲ πολλήν, ἀσπίδος κύκλον λέγω,
<aesch. seven. 490> ἔφριξα δινήσαντος: οὐκ ἄλλως ἐρῶ.
<aesch. seven. 491> ὁ σηματουργὸς δ' οὔ τις εὐτελὴς ἄρ' ἦν
<aesch. seven. 492> ὅστις τόδ' ἔργον ὤπασεν πρὸς ἀσπίδι,
<aesch. seven. 493> Τυφῶν' ἱέντα πύρπνοον διὰ στόμα
<aesch. seven. 494> λιγνὺν μέλαιναν, αἰόλην πυρὸς κάσιν:
<aesch. seven. 495> ὄφεων δὲ πλεκτάναισι περίδρομον κύτος
<aesch. seven. 496> προσηδάφισται κοιλογάστορος κύκλου.
<aesch. seven. 497> αὐτὸς δ' ἐπηλάλαξεν, ἔνθεος δ' ̓́Αρει
<aesch. seven. 498> βακχᾷ πρὸς ἀλκὴν Θυιὰς ὣς φόβον βλέπων.
<aesch. seven. 499> τοιοῦδε φωτὸς πεῖραν εὖ φυλακτέον:
<aesch. seven. 500> Φόβος γὰρ ἤδη πρὸς πύλαις κομπάζεται.
<aesch. seven. 501> πρῶτον μὲν ̓́Ογκα Παλλάς, ἥτ' ἀγχίπτολις,
<aesch. seven. 502> πύλαισι γείτων, ἀνδρὸς ἐχθαίρους' ὕβριν,
<aesch. seven. 503> εἴρξει νεοσσῶν ὣς δράκοντα δύσχιμον:
<aesch. seven. 504> ̔Υπέρβιος δέ, κεδνὸς Οἴνοπος τόκος,
<aesch. seven. 505> ἀνὴρ κατ' ἄνδρα τοῦτον ᾑρέθη, θέλων
<aesch. seven. 506> ἐξιστορῆσαι μοῖραν ἐν χρείᾳ τύχης,
<aesch. seven. 507> οὔτ' εἶδος οὔτε θυμὸν οὐδ' ὅπλων σχέσιν
<aesch. seven. 508> μωμητός, ̔Ερμῆς δ' εὐλόγως ξυνήγαγεν.
<aesch. seven. 509> ἐχθρὸς γὰρ ἁνὴρ ἀνδρὶ τῷ ξυστήσεται,
<aesch. seven. 510> ξυνοίσετον δὲ πολεμίους ἐπ' ἀσπίδων
<aesch. seven. 511> θεούς: ὁ μὲν γὰρ πύρπνοον Τυφῶν' ἔχει,
<aesch. seven. 512> ̔Υπερβίῳ δὲ Ζεὺς πατὴρ ἐπ' ἀσπίδος
<aesch. seven. 513> σταδαῖος ἧσται, διὰ χερὸς βέλος φλέγων:
<aesch. seven. 514> κοὔπω τις εἶδε Ζῆνά που νικώμενον.
<aesch. seven. 515> τοιάδε μέντοι προσφίλεια δαιμόνων:
<aesch. seven. 516> πρὸς τῶν κρατούντων δ' ἐσμέν, οἱ δ' ἡσσωμένων,
<aesch. seven. 517> εἰ Ζεύς γε Τυφῶ καρτερώτερος μάχῃ:
<aesch. seven. 519> εἰκὸς δὲ πράξειν ἄνδρας ὧδ' ἀντιστάτας,
<aesch. seven. 518> ̔Υπερβίῳ τε πρὸς λόγον τοῦ σήματος
<aesch. seven. 520> σωτὴρ γένοιτ' ἂν Ζεὺς ἐπ' ἀσπίδος τυχών.
<aesch. seven. 521> πέποιθα δὴ τὸν Διὸς ἀντίτυπον ἔχοντ'
<aesch. seven. 522> ἄφιλον ἐν σάκει τοῦ χθονίου δέμας
<aesch. seven. 523> δαίμονος, ἐχθρὸν εἴκασμα βροτοῖς τε καὶ
<aesch. seven. 524> δαροβίοισι θεοῖσιν,
<aesch. seven. 525> πρόσθε πυλᾶν κεφαλὰν ἰάψειν.
<aesch. seven. 526> οὕτως γένοιτο. τὸν δὲ πέμπτον αὖ λέγω,
<aesch. seven. 527> πέμπταισι προσταχθέντα Βορραίαις πύλαις,
<aesch. seven. 528> τύμβον κατ' αὐτὸν Διογενοῦς ̓Αμφίονος:
<aesch. seven. 529> ὄμνυσι δ' αἰχμὴν ἣν ἔχει μᾶλλον θεοῦ
<aesch. seven. 530> σέβειν πεποιθὼς ὀμμάτων θ' ὑπέρτερον,
<aesch. seven. 531> ἦ μὴν λαπάξειν ἄστυ Καδμείων βίᾳ
<aesch. seven. 532> Διός: τόδ' αὐδᾷ μητρὸς ἐξ ὀρεσκόου
<aesch. seven. 533> βλάστημα καλλίπρῳρον, ἀνδρόπαις ἀνήρ:
<aesch. seven. 534> στείχει δ' ἴουλος ἄρτι διὰ παρηίδων,
<aesch. seven. 535> ὥρας φυούσης, ταρφὺς ἀντέλλουσα θρίξ.
<aesch. seven. 536> ὁ δ' ὠμόν, οὔτι παρθένων ἐπώνυμον,
<aesch. seven. 537> φρόνημα, γοργὸν δ' ὄμμ' ἔχων, προσίσταται.
<aesch. seven. 538> οὐ μὴν ἀκόμπαστός γ' ἐφίσταται πύλαις:
<aesch. seven. 539> τὸ γὰρ πόλεως ὄνειδος ἐν χαλκηλάτῳ
<aesch. seven. 540> σάκει, κυκλωτῷ σώματος προβλήματι,
<aesch. seven. 541> Σφίγγ' ὠμόσιτον προσμεμηχανημένην
<aesch. seven. 542> γόμφοις ἐνώμα, λαμπρὸν ἔκκρουστον δέμας,
<aesch. seven. 543> φέρει δ' ὑφ' αὑτῇ φῶτα Καδμείων ἕνα,
<aesch. seven. 544> ὡς πλεῖστ' ἐπ' ἀνδρὶ τῷδ' ἰάπτεσθαι βέλη.
<aesch. seven. 545> ἐλθὼν δ' ἔοικεν οὐ καπηλεύσειν μάχην,
<aesch. seven. 546> μακρᾶς κελεύθου δ' οὐ καταισχυνεῖν πόρον,
<aesch. seven. 547> Παρθενοπαῖος ̓Αρκάς: ὁ δὲ τοιόσδ' ἀνὴρ
<aesch. seven. 548> μέτοικος, ̓́Αργει δ' ἐκτίνων καλὰς τροφάς,
<aesch. seven. 549> πύργοις ἀπειλεῖ τοῖσδ' ἃ μὴ κραίνοι θεός.
<aesch. seven. 550> εἰ γὰρ τύχοιεν ὧν φρονοῦσι πρὸς θεῶν,
<aesch. seven. 551> αὐτοῖς ἐκείνοις ἀνοσίοις κομπάσμασιν:
<aesch. seven. 552> ἦ τἂν πανώλεις παγκάκως τ' ὀλοίατο.
<aesch. seven. 553> ἔστιν δὲ καὶ τῷδ', ὃν λέγεις τὸν ̓Αρκάδα,
<aesch. seven. 554> ἀνὴρ ἄκομπος, χεὶρ δ' ὁρᾷ τὸ δράσιμον,
<aesch. seven. 555> ̓́Ακτωρ ἀδελφὸς τοῦ πάρος λελεγμένου:
<aesch. seven. 556> ὃς οὐκ ἐάσει γλῶσσαν ἐργμάτων ἄτερ
<aesch. seven. 557> ἔσω πυλῶν ῥέουσαν ἀλδαίνειν κακά,
<aesch. seven. 558> οὐδ' εἰσαμεῖψαι θηρὸς ἐχθίστου δάκους
<aesch. seven. 559> εἰκὼ φέροντα πολεμίας ἐπ' ἀσπίδος:
<aesch. seven. 560> ἣ 'ξωθεν εἴσω τῷ φέροντι μέμψεται,
<aesch. seven. 561> πυκνοῦ κροτησμοῦ τυγχάνους' ὑπὸ πτόλιν.
<aesch. seven. 562> θεῶν θελόντων τἂν ἀληθεύσαιμ' ἐγώ.
<aesch. seven. 563> ἱκνεῖται λόγος διὰ στηθέων,
<aesch. seven. 564> τριχὸς δ' ὀρθίας πλόκαμος ἵσταται,
<aesch. seven. 565> μεγάλα μεγαληγόρων κλυούσᾳ
<aesch. seven. 566> ἀνοσίων ἀνδρῶν. εἴθε γὰρ
<aesch. seven. 567> θεοὶ τοῦδ' ὀλέσειαν ἐν γᾷ.
<aesch. seven. 568> ἕκτον λέγοιμ' ἂν ἄνδρα σωφρονέστατον,
<aesch. seven. 569> ἀλκήν τ' ἄριστον μάντιν, ̓Αμφιάρεω βίαν:
<aesch. seven. 570> ̔Ομολωίσιν δὲ πρὸς πύλαις τεταγμένος
<aesch. seven. 571> κακοῖσι βάζει πολλὰ Τυδέως βίαν:
<aesch. seven. 572> τὸν ἀνδροφόντην, τὸν πόλεως ταράκτορα,
<aesch. seven. 573> μέγιστον ̓́Αργει τῶν κακῶν διδάσκαλον,
<aesch. seven. 574> ̓Ερινύος κλητῆρα, πρόσπολον φόνου,
<aesch. seven. 575> κακῶν τ' ̓Αδράστῳ τῶνδε βουλευτήριον.
<aesch. seven. 576> καὶ τὸν σὸν αὖθις προσθροῶν ὁμόσπορον,
<aesch. seven. 577> ἐξυπτιάζων ὄμμα, Πολυνείκους βίαν,
<aesch. seven. 578> δίς τ' ἐν τελευτῇ τοὔνομ' ἐνδατούμενος,
<aesch. seven. 579> καλεῖ. λέγει δὲ τοῦτ' ἔπος διὰ στόμα:
<aesch. seven. 580> “ἦ τοῖον ἔργον καὶ θεοῖσι προσφιλές,
<aesch. seven. 581> καλόν τ' ἀκοῦσαι καὶ λέγειν μεθυστέροις,
<aesch. seven. 582> πόλιν πατρῴαν καὶ θεοὺς τοὺς ἐγγενεῖς
<aesch. seven. 583> πορθεῖν, στράτευμ' ἐπακτὸν ἐμβεβληκότα;
<aesch. seven. 584> μητρός τε πηγὴν τίς κατασβέσει δίκη;
<aesch. seven. 585> πατρίς τε γαῖα σῆς ὑπὸ σπουδῆς δορὶ
<aesch. seven. 586> ἁλοῦσα πῶς σοι ξύμμαχος γενήσεται;
<aesch. seven. 587> ἔγωγε μὲν δὴ τήνδε πιανῶ χθόνα,
<aesch. seven. 588> μάντις κεκευθὼς πολεμίας ὑπὸ χθονός.
<aesch. seven. 589> μαχώμεθ', οὐκ ἄτιμον ἐλπίζω μόρον.”
<aesch. seven. 590> τοιαῦθ' ὁ μάντις ἀσπίδ' εὐκήλως ἔχων
<aesch. seven. 591> πάγχαλκον ηὔδα: σῆμα δ' οὐκ ἐπῆν κύκλῳ.
<aesch. seven. 592> οὐ γὰρ δοκεῖν ἄριστος, ἀλλ' εἶναι θέλει,
<aesch. seven. 593> βαθεῖαν ἄλοκα διὰ φρενὸς καρπούμενος,
<aesch. seven. 594> ἐξ ἧς τὰ κεδνὰ βλαστάνει βουλεύματα.
<aesch. seven. 595> τούτῳ σοφούς τε κἀγαθοὺς ἀντηρέτας
<aesch. seven. 596> πέμπειν ἐπαινῶ. δεινὸς ὃς θεοὺς σέβει.
<aesch. seven. 597> φεῦ τοῦ ξυναλλάσσοντος ὄρνιθος βροτοῖς
<aesch. seven. 598> δίκαιον ἄνδρα τοῖσι δυσσεβεστέροις.
<aesch. seven. 599> ἐν παντὶ πράγει δ' ἔσθ' ὁμιλίας κακῆς
<aesch. seven. 600> κάκιον οὐδέν, καρπὸς οὐ κομιστέος:
<aesch. seven. 601> ἄτης ἄρουρα θάνατον ἐκκαρπίζεται.
<aesch. seven. 602> ἢ γὰρ ξυνεισβὰς πλοῖον εὐσεβὴς ἀνὴρ
<aesch. seven. 603> ναύταισι θερμοῖς καὶ πανουργίᾳ τινὶ
<aesch. seven. 604> ὄλωλεν ἀνδρῶν σὺν θεοπτύστῳ γένει,
<aesch. seven. 605> ἢ ξὺν πολίταις ἀνδράσιν δίκαιος ὢν
<aesch. seven. 606> ἐχθροξένοις τε καὶ θεῶν ἀμνήμοσιν,
<aesch. seven. 607> ταὐτοῦ κυρήσας ἐκδίκως ἀγρεύματος,
<aesch. seven. 608> πληγεὶς θεοῦ μάστιγι παγκοίνῳ 'δάμη.
<aesch. seven. 609> οὕτως δ' ὁ μάντις, υἱὸν Οἰκλέους λέγω,
<aesch. seven. 610> σώφρων δίκαιος ἀγαθὸς εὐσεβὴς ἀνήρ,
<aesch. seven. 611> μέγας προφήτης, ἀνοσίοισι συμμιγεὶς
<aesch. seven. 612> θρασυστόμοισιν ἀνδράσιν βίᾳ φρενῶν,
<aesch. seven. 613> τείνουσι πομπὴν τὴν μακρὰν πάλιν μολεῖν,
<aesch. seven. 614> Διὸς θέλοντος ξυγκαθελκυσθήσεται.
<aesch. seven. 615> δοκῶ μὲν οὖν σφε μηδὲ προσβαλεῖν πύλαις
<aesch. seven. 616> οὐχ ὡς ἄθυμος οὐδὲ λήματος κάκῇ,
<aesch. seven. 617> ἀλλ' οἶδεν ὥς σφε χρὴ τελευτῆσαι μάχῃ,
<aesch. seven. 618> εἰ καρπὸς ἔσται θεσφάτοισι Λοξίου:
<aesch. seven. 619> φιλεῖ δὲ σιγᾶν ἢ λέγειν τὰ καίρια.
<aesch. seven. 620> ὅμως δ' ἐπ' αὐτῷ φῶτα, Λασθένους βίαν,
<aesch. seven. 621> ἐχθρόξενον πυλωρὸν ἀντιτάξομεν,
<aesch. seven. 622> γέροντα τὸν νοῦν, σάρκα δ' ἡβῶσαν φύει,
<aesch. seven. 623> ποδῶκες ὄμμα, χεῖρα δ' οὐ βραδύνεται
<aesch. seven. 624> παρ' ἀσπίδος γυμνωθὲν ἁρπάσαι δόρυ.
<aesch. seven. 625> θεοῦ δὲ δῶρόν ἐστιν εὐτυχεῖν βροτούς.
<aesch. seven. 626> κλύοντες θεοὶ δικαίας λιτὰς
<aesch. seven. 627> ἁμετέρας τελεῖθ', ὡς πόλις εὐτυχῇ,
<aesch. seven. 628> δορίπονα κάκ' ἐκτρέποντες ἐς γᾶς
<aesch. seven. 629> ἐπιμόλους: πύργων δ' ἔκτοθεν
<aesch. seven. 630> βαλὼν Ζεύς σφε κάνοι κεραυνῷ.
<aesch. seven. 631> τὸν ἕβδομον δὴ τόνδ' ἐφ' ἑβδόμαις πύλαις
<aesch. seven. 632> λέξω, τὸν αὐτοῦ σοῦ κασίγνητον, πόλει
<aesch. seven. 633> οἵας ἀρᾶται καὶ κατεύχεται τύχας:
<aesch. seven. 634> πύργοις ἐπεμβὰς κἀπικηρυχθεὶς χθονί,
<aesch. seven. 635> ἁλώσιμον παιᾶν' ἐπεξιακχάσας,
<aesch. seven. 636> σοὶ ξυμφέρεσθαι καὶ κτανὼν θανεῖν πέλας,
<aesch. seven. 637> ἢ ζῶντ' ἀτιμαστῆρα τὼς ἀνδρηλάτην
<aesch. seven. 638> φυγῇ τὸν αὐτὸν τόνδε τείσασθαι τρόπον.
<aesch. seven. 639> τοιαῦτ' ἀυτεῖ καὶ θεοὺς γενεθλίους
<aesch. seven. 640> καλεῖ πατρῴας γῆς ἐποπτῆρας λιτῶν
<aesch. seven. 641> τῶν ὧν γενέσθαι πάγχυ Πολυνείκους βία.
<aesch. seven. 642> ἔχει δὲ καινοπηγὲς εὔκυκλον σάκος
<aesch. seven. 643> διπλοῦν τε σῆμα προσμεμηχανημένον.
<aesch. seven. 644> χρυσήλατον γὰρ ἄνδρα τευχηστὴν ἰδεῖν
<aesch. seven. 645> ἄγει γυνή τις σωφρόνως ἡγουμένη.
<aesch. seven. 646> Δίκη δ' ἄρ' εἶναί φησιν, ὡς τὰ γράμματα
<aesch. seven. 647> λέγει “κατάξω δ' ἄνδρα τόνδε καὶ πόλιν
<aesch. seven. 648> ἕξει πατρῴων δωμάτων τ' ἐπιστροφάς.”
<aesch. seven. 649> τοιαῦτ' ἐκείνων ἐστὶ τἀξευρήματα.
<aesch. seven. 650> σὺ δ' αὐτὸς ἤδη γνῶθι τίνα πέμπειν δοκεῖ:
<aesch. seven. 651> ὡς οὔποτ' ἀνδρὶ τῷδε κηρυκευμάτων
<aesch. seven. 652> μέμψῃ, σὺ δ' αὐτὸς γνῶθι ναυκληρεῖν πόλιν.
<aesch. seven. 653> ὦ θεομανές τε καὶ θεῶν μέγα στύγος,
<aesch. seven. 655> ὦ πανδάκρυτον ἁμὸν Οἰδίπου γένος:
<aesch. seven. 656> ὤμοι, πατρὸς δὴ νῦν ἀραὶ τελεσφόροι.
<aesch. seven. 657> ἀλλ' οὔτε κλαίειν οὔτ' ὀδύρεσθαι πρέπει,
<aesch. seven. 658> μὴ καὶ τεκνωθῇ δυσφορώτερος γόος.
<aesch. seven. 659> ἐπωνύμῳ δὲ κάρτα, Πολυνείκει λέγω,
<aesch. seven. 660> τάχ' εἰσόμεσθα τοὐπίσημ' ὅποι τελεῖ,
<aesch. seven. 660> εἴ νιν κατάξει χρυσότευκτα γράμματα
<aesch. seven. 661> ἐπ' ἀσπίδος φλύοντα σὺν φοίτῳ φρενῶν.
<aesch. seven. 662> εἰ δ' ἡ Διὸς παῖς παρθένος Δίκη παρῆν
<aesch. seven. 663> ἔργοις ἐκείνου καὶ φρεσίν, τάχ' ἂν τόδ' ἦν:
<aesch. seven. 664> ἀλλ' οὔτε νιν φυγόντα μητρόθεν σκότον,
<aesch. seven. 665> οὔτ' ἐν τροφαῖσιν, οὔτ' ἐφηβήσαντά πω,
<aesch. seven. 666> οὔτ' ἐν γενείου ξυλλογῇ τριχώματος,
<aesch. seven. 667> Δίκη προσεῖδε καὶ κατηξιώσατο:
<aesch. seven. 668> οὐδ' ἐν πατρῴας μὴν χθονὸς κακουχίᾳ
<aesch. seven. 669> οἶμαί νιν αὐτῷ νῦν παραστατεῖν πέλας.
<aesch. seven. 670> ἦ δῆτ' ἂν εἴη πανδίκως ψευδώνυμος
<aesch. seven. 671> Δίκη, ξυνοῦσα φωτὶ παντόλμῳ φρένας.
<aesch. seven. 672> τούτοις πεποιθὼς εἶμι καὶ ξυστήσομαι
<aesch. seven. 673> αὐτός: τίς ἄλλος μᾶλλον ἐνδικώτερος;
<aesch. seven. 674> ἄρχοντί τ' ἄρχων καὶ κασιγνήτῳ κάσις,
<aesch. seven. 675> ἐχθρὸς σὺν ἐχθρῷ στήσομαι. φέρ' ὡς τάχος
<aesch. seven. 676> κνημῖδας, αἰχμῆς καὶ πέτρων προβλήματα.
<aesch. seven. 677> μή, φίλτατ' ἀνδρῶν, Οἰδίπου τέκος, γένῃ
<aesch. seven. 678> ὀργὴν ὁμοῖος τῷ κάκιστ' αὐδωμένῳ:
<aesch. seven. 679> ἀλλ' ἄνδρας ̓Αργείοισι Καδμείους ἅλις
<aesch. seven. 680> ἐς χεῖρας ἐλθεῖν: αἷμα γὰρ καθάρσιον.
<aesch. seven. 681> ἀνδροῖν δ' ὁμαίμοιν θάνατος ὧδ' αὐτοκτόνος,
<aesch. seven. 682> οὐκ ἔστι γῆρας τοῦδε τοῦ μιάσματος.
<aesch. seven. 683> εἴπερ κακὸν φέροι τις, αἰσχύνης ἄτερ
<aesch. seven. 684> ἔστω: μόνον γὰρ κέρδος ἐν τεθνηκόσι:
<aesch. seven. 685> κακῶν δὲ κᾀσχρῶν οὔτιν' εὐκλείαν ἐρεῖς.
<aesch. seven. 686> τί μέμονας, τέκνον; μή τί σε θυμοπλη-
<aesch. seven. 687> θὴς δορίμαργος ἄτα φερέτω: κακοῦ δ'
<aesch. seven. 688> ἔκβαλ' ἔρωτος ἀρχάν.
<aesch. seven. 689> ἐπεὶ τὸ πρᾶγμα κάρτ' ἐπισπέρχει θεός,
<aesch. seven. 690> ἴτω κατ' οὖρον κῦμα Κωκυτοῦ λαχὸν
<aesch. seven. 691> Φοίβῳ στυγηθὲν πᾶν τὸ Λαί̈ου γένος.
<aesch. seven. 692> ὠμοδακής ς' ἄγαν ἵμερος ἐξοτρύ-
<aesch. seven. 693> νει πικρόκαρπον ἀνδροκτασίαν τελεῖν
<aesch. seven. 694> αἵματος οὐ θεμιστοῦ.
<aesch. seven. 695> φίλου γὰρ ἐχθρά μοι πατρὸς τάλαιν' ἀρὰ
<aesch. seven. 696> ξηροῖς ἀκλαύτοις ὄμμασιν προσιζάνει,
<aesch. seven. 697> λέγουσα κέρδος πρότερον ὑστέρου μόρου.
<aesch. seven. 698> ἀλλὰ σὺ μὴ 'ποτρύνου: κακὸς οὐ κεκλή-
<aesch. seven. 699> σῃ βίον εὖ κυρήσας: μελάναιγις δ': οὐκ
<aesch. seven. 700> εἶσι δόμων ̓Ερινύς, ὅταν ἐκ χερῶν
<aesch. seven. 701> θεοὶ θυσίαν δέχωνται;
<aesch. seven. 702> θεοῖς μὲν ἤδη πως παρημελήμεθα,
<aesch. seven. 703> χάρις δ' ἀφ' ἡμῶν ὀλομένων θαυμάζεται:
<aesch. seven. 704> τί οὖν ἔτ' ἂν σαίνοιμεν ὀλέθριον μόρον;
<aesch. seven. 705> νῦν ὅτε σοι παρέστακεν: ἐπεὶ δαίμων
<aesch. seven. 706> λήματος ἐν τροπαίᾳ χρονίᾳ μεταλ-
<aesch. seven. 707> λακτὸς ἴσως ἂν ἔλθοι θελεμωτέρῳ
<aesch. seven. 708> πνεύματι: νῦν δ' ἔτι ζεῖ.
<aesch. seven. 709> ἐξέζεσεν γὰρ Οἰδίπου κατεύγματα:
<aesch. seven. 710> ἄγαν δ' ἀληθεῖς ἐνυπνίων φαντασμάτων
<aesch. seven. 711> ὄψεις, πατρῴων χρημάτων δατήριοι.
<aesch. seven. 712> πιθοῦ γυναιξί, καίπερ οὐ στέργων ὅμως.
<aesch. seven. 713> λέγοιτ' ἂν ὧν ἄνη τις: οὐδὲ χρὴ μακράν.
<aesch. seven. 714> μὴ 'λθῃς ὁδοὺς σὺ τάσδ' ἐφ' ἑβδόμαις πύλαις.
<aesch. seven. 715> τεθηγμένον τοί μ' οὐκ ἀπαμβλυνεῖς λόγῳ.
<aesch. seven. 716> νίκην γε μέντοι καὶ κακὴν τιμᾷ θεός.
<aesch. seven. 717> οὐκ ἄνδρ' ὁπλίτην τοῦτο χρὴ στέργειν ἔπος.
<aesch. seven. 718> ἀλλ' αὐτάδελφον αἷμα δρέψασθαι θέλεις;
<aesch. seven. 719> θεῶν διδόντων οὐκ ἂν ἐκφύγοις κακά.
<aesch. seven. 720> πέφρικα τὰν ὠλεσίοικον
<aesch. seven. 721> θεόν, οὐ θεοῖς ὁμοίαν,
<aesch. seven. 722> παναλαθῆ κακόμαντιν
<aesch. seven. 723> πατρὸς εὐκταίαν ̓Ερινὺν
<aesch. seven. 724> τελέσαι τὰς περιθύμους
<aesch. seven. 725> κατάρας Οἰδιπόδα βλαψίφρονος:
<aesch. seven. 726> παιδολέτωρ δ' ἔρις ἅδ' ὀτρύνει.
<aesch. seven. 727> ξένος δὲ κλήρους ἐπινωμᾷ,
<aesch. seven. 728> Χάλυβος Σκυθᾶν ἄποικος,
<aesch. seven. 729> κτεάνων χρηματοδαίτας
<aesch. seven. 730> πικρός, ὠμόφρων σίδαρος,
<aesch. seven. 731> χθόνα ναίειν διαπήλας,
<aesch. seven. 732> ὁπόσαν καὶ φθιμένοισιν κατέχειν,
<aesch. seven. 733> τῶν μεγάλων πεδίων ἀμοίρους.
<aesch. seven. 734> ἐπεὶ δ' ἂν αὐτοκτόνως
<aesch. seven. 735> αὐτοδάικτοι θάνωσι,
<aesch. seven. 736> καὶ γαί̈α κόνις πίῃ
<aesch. seven. 737> μελαμπαγὲς αἷμα φοίνιον,
<aesch. seven. 738> τίς ἂν καθαρμοὺς πόροι,
<aesch. seven. 739> τίς ἄν σφε λούσειεν; ὦ
<aesch. seven. 740> πόνοι δόμων νέοι παλαι-
<aesch. seven. 741> οῖσι συμμιγεῖς κακοῖς.
<aesch. seven. 742> παλαιγενῆ γὰρ λέγω
<aesch. seven. 743> παρβασίαν ὠκύποινον:
<aesch. seven. 744> αἰῶνα δ' ἐς τρίτον μένει:
<aesch. seven. 745> ̓Απόλλωνος εὖτε Λάιος
<aesch. seven. 746> βίᾳ, τρὶς εἰπόντος ἐν
<aesch. seven. 747> μεσομφάλοις Πυθικοῖς
<aesch. seven. 748> χρηστηρίοις θνᾴσκοντα γέν-
<aesch. seven. 749> νας ἄτερ σῴζειν πόλιν,
<aesch. seven. 750> κρατηθεὶς δ' ἐκ φίλων ἀβουλιᾶν
<aesch. seven. 751> ἐγείνατο μὲν μόρον αὑτῷ,
<aesch. seven. 752> πατροκτόνον Οἰδιπόδαν,
<aesch. seven. 753> ὅστε ματρὸς ἁγνὰν
<aesch. seven. 754> σπείρας ἄρουραν, ἵν' ἐτράφη,
<aesch. seven. 755> ῥίζαν αἱματόεσσαν
<aesch. seven. 756> ἔτλα: παράνοια συνᾶγε
<aesch. seven. 757> νυμφίους φρενώλεις.
<aesch. seven. 758> κακῶν δ' ὥσπερ θάλασσα κῦμ' ἄγει:
<aesch. seven. 759> τὸ μὲν πίτνον, ἄλλο δ' ἀείρει
<aesch. seven. 760> τρίχαλον, ὃ καὶ περὶ πρύμ-
<aesch. seven. 761> ναν πόλεως καχλάζει.
<aesch. seven. 762> μεταξὺ δ' ἀλκὰ δι' ὀλίγου
<aesch. seven. 763> τείνει, πύργος ἐν εὔρει.
<aesch. seven. 764> δέδοικα δὲ σὺν βασιλεῦσι
<aesch. seven. 765> μὴ πόλις δαμασθῇ.
<aesch. seven. 766> τελειᾶν γὰρ παλαιφάτων ἀρᾶν
<aesch. seven. 767> βαρεῖαι καταλλαγαί: τὰ δ' ὀλοὰ
<aesch. seven. 768> πελόμεν' οὐ παρέρχεται.
<aesch. seven. 769> πρόπρυμνα δ' ἐκβολὰν φέρει
<aesch. seven. 770> ἀνδρῶν ἀλφηστᾶν
<aesch. seven. 771> ὄλβος ἄγαν παχυνθείς.
<aesch. seven. 772> τίν' ἀνδρῶν γὰρ τοσόνδ' ἐθαύμασαν
<aesch. seven. 773> θεοὶ καὶ ξυνέστιοι πόλεος ὁ
<aesch. seven. 774> πολύβατός τ' ἀγὼν βροτῶν,
<aesch. seven. 775> ὅσον τότ' Οἰδίπουν τίον,
<aesch. seven. 776> τὰν ἁρπαξάνδραν
<aesch. seven. 777> κῆρ' ἀφελόντα χώρας;
<aesch. seven. 778> ἐπεὶ δ' ἀρτίφρων
<aesch. seven. 779> ἐγένετο μέλεος ἀθλίων
<aesch. seven. 780> γάμων, ἐπ' ἄλγει δυσφορῶν
<aesch. seven. 781> μαινομένᾳ κραδίᾳ
<aesch. seven. 782> δίδυμα κάκ' ἐτέλεσεν:
<aesch. seven. 783> πατροφόνῳ χερὶ τῶν
<aesch. seven. 784> †κρεισσοτέκνων ὀμμάτων ἐπλάγχθη:
<aesch. seven. 785> τέκνοις δ' ἀγρίας
<aesch. seven. 786> ἐφῆκεν ἐπικότους τροφᾶς,
<aesch. seven. 787> αἰαῖ, πικρογλώσσους ἀράς,
<aesch. seven. 788> καί σφε σιδαρονόμῳ
<aesch. seven. 789> διὰ χερί ποτε λαχεῖν
<aesch. seven. 790> κτήματα: νῦν δὲ τρέω
<aesch. seven. 791> μὴ τελέσῃ καμψίπους ̓Ερινύς.
<aesch. seven. 792> θαρσεῖτε, παῖδες μητέρων τεθραμμέναι.
<aesch. seven. 793> πόλις πέφευγεν ἥδε δούλιον ζυγόν:
<aesch. seven. 794> πέπτωκεν ἀνδρῶν ὀβρίμων κομπάσματα:
<aesch. seven. 795> πόλις δ' ἐν εὐδίᾳ τε καὶ κλυδωνίου
<aesch. seven. 796> πολλαῖσι πληγαῖς ἄντλον οὐκ ἐδέξατο.
<aesch. seven. 797> στέγει δὲ πύργος, καὶ πύλας φερεγγύοις
<aesch. seven. 798> ἐφραξάμεσθα μονομάχοισι προστάταις:
<aesch. seven. 799> καλῶς ἔχει τὰ πλεῖστ', ἐν ἓξ πυλώμασι:
<aesch. seven. 800> τὰς δ' ἑβδόμας ὁ σεμνὸς ἑβδομαγέτης
<aesch. seven. 801> ἄναξ ̓Απόλλων εἵλετ', Οἰδίπου γένει
<aesch. seven. 802> κραίνων παλαιὰς Λαί̈ου δυσβουλίας.
<aesch. seven. 803> τί δ' ἔστι πρᾶγμα νεόκοτον πόλει πλέον;
<aesch. seven. 804> πόλις σέσωσται: βασιλέες δ' ὁμόσποροι—
<aesch. seven. 805> τίνες; τί δ' εἶπας; παραφρονῶ φόβῳ λόγου.
<aesch. seven. 806> φρονοῦσα νῦν ἄκουσον: Οἰδίπου τόκοι —
<aesch. seven. 807> οἲ 'γὼ τάλαινα, μάντις εἰμὶ τῶν κακῶν.
<aesch. seven. 808> οὐδ' ἀμφιλέκτως μὴν κατεσποδημένοι—
<aesch. seven. 809> ἐκεῖθι κεῖσθον ; βαρέα δ' οὖν ὅμως φράσον.
<aesch. seven. 810> ἅνδρες τεθνᾶσιν ἐκ χερῶν αὐτοκτόνων.
<aesch. seven. 811> οὕτως ἀδελφαῖς χερσὶν ἠναίρονθ' ἅμα ;
<aesch. seven. 812> οὕτως ὁ δαίμων κοινὸς ἦν ἀμφοῖν ἄγαν.
<aesch. seven. 813> αὐτὸς δ' ἀναλοῖ δῆτα δύσποτμον γένος.
<aesch. seven. 814> τοιαῦτα χαίρειν καὶ δακρύεσθαι πάρα:
<aesch. seven. 815> πόλιν μὲν εὖ πράσσουσαν, οἱ δ' ἐπιστάται,
<aesch. seven. 816> δισσὼ στρατηγώ, διέλαχον σφυρηλάτῳ
<aesch. seven. 817> Σκύθῃ σιδήρῳ κτημάτων παμπησίαν.
<aesch. seven. 818> ἕξουσι δ' ἣν λάβωσιν ἐν ταφῇ χθονός,
<aesch. seven. 819> πατρὸς κατ' εὐχὰς δυσπότμως φορούμενοι.
<aesch. seven. 820> πόλις σέσωσται: βασιλέοιν δ' ὁμοσπόροιν
<aesch. seven. 821> πέπωκεν αἷμά γαῖ' ὑπ' ἀλλήλων φόνῳ.
<aesch. seven. 822> ὦ μεγάλε Ζεῦ καὶ πολιοῦχοι
<aesch. seven. 823> δαίμονες, οἳ δὴ Κάδμου πύργους
<aesch. seven. 824> τούσδε ῥύεσθε,
<aesch. seven. 825> πότερον χαίρω κἀπολολύξω
<aesch. seven. 826> πόλεως ἀσινεῖ †σωτῆρι . .,
<aesch. seven. 827> ἢ τοὺς μογεροὺς καὶ δυσδαίμονας
<aesch. seven. 830> ἀτέκνους κλαύσω πολεμάρχους;
<aesch. seven. 831> οἳ δῆτ' ὀρθῶς κατ' ἐπωνυμίαν
<aesch. seven. 832> καὶ πολυνεικεῖς
<aesch. seven. 832b> ὤλοντ' ἀσεβεῖ διανοίᾳ.
<aesch. seven. 833> ὦ μέλαινα καὶ τελεία
<aesch. seven. 833b> γένεος Οἰδίπου τ' ἀρά,
<aesch. seven. 834> κακόν με καρδίαν τι περιπίτνει κρύος.
<aesch. seven. 835> ἔτευξα τύμβῳ μέλος
<aesch. seven. 836> Θυιὰς αἱματοσταγεῖς
<aesch. seven. 837> νεκροὺς κλύουσα δυσμόρως
<aesch. seven. 838> θανόντας: ἦ δύσορνις ἅ-
<aesch. seven. 839> δε ξυναυλία δορός.
<aesch. seven. 840> ἐξέπραξεν, οὐδ' ἀπεῖπεν
<aesch. seven. 841> πατρόθεν εὐκταία φάτις:
<aesch. seven. 842> βουλαὶ δ' ἄπιστοι Λαί̈ου διήρκεσαν.
<aesch. seven. 843> μέριμνα δ' ἀμφὶ πτόλιν:
<aesch. seven. 844> θέσφατ' οὐκ ἀμβλύνεται.
<aesch. seven. 845> ἰὼ πολύστονοι, τόδ' ἠρ-
<aesch. seven. 846> γάσασθ' ἄπιστον: ἦλθε δ' αἰ-
<aesch. seven. 847> ακτὰ πήματ' οὐ λόγῳ.
<aesch. seven. 848> τάδ' αὐτόδηλα, προῦπτος ἀγγέλου λόγος:
<aesch. seven. 849> διπλαῖ μέριμναι, †διδυμάνορα
<aesch. seven. 850> κάκ' αὐτοφόνα, δίμοιρα τέ-
<aesch. seven. 851> λεια τάδε πάθη. τί φῶ;
<aesch. seven. 852> τί δ' ἄλλο γ' ἢ πόνοι πόνων
<aesch. seven. 853> δόμων ἐφέστιοι;
<aesch. seven. 854> ἀλλὰ γόων, ὦ φίλαι, κατ' οὖρον
<aesch. seven. 855> ἐρέσσετ' ἀμφὶ κρατὶ πόμπιμον χεροῖν
<aesch. seven. 856> πίτυλον, ὃς αἰὲν δι' ̓Αχέροντ' ἀμείβεται
<aesch. seven. 857> τὰν ἄστολον μελάγκροκον ναύστολον θεωρίδα,
<aesch. seven. 858> τὰν ἀστιβῆ ̓Απόλλωνι, τὰν ἀνάλιον
<aesch. seven. 860> πάνδοκον εἰς ἀφανῆ τε χέρσον.
<aesch. seven. 861> ἀλλὰ γὰρ ἥκους' αἵδ' ἐπὶ πρᾶγος
<aesch. seven. 862> πικρὸν ̓Αντιγόνη τ' ἠδ' ̓Ισμήνη,
<aesch. seven. 863> θρῆνον ἀδελφοῖν: οὐκ ἀμφιβόλως
<aesch. seven. 864> οἶμαί σφ' ἐρατῶν ἐκ βαθυκόλπων
<aesch. seven. 865> στηθέων ἥσειν ἄλγος ἐπάξιον.
<aesch. seven. 866> ἡμᾶς δὲ δίκη πρότερον φήμης
<aesch. seven. 867> τὸν δυσκέλαδόν θ' ὕμνον ̓Ερινύος
<aesch. seven. 868> ἰαχεῖν ̓Αίδα τ'
<aesch. seven. 870> ἐχθρὸν παιᾶν' ἐπιμέλπειν.
<aesch. seven. 871> ἰώ, δυσαδελφόταται πασῶν ὁπόσαι
<aesch. seven. 872> στρόφον ἐσθῆσιν περιβάλλονται,
<aesch. seven. 873> κλαίω, στένομαι, καὶ δόλος οὐδεὶς
<aesch. seven. 874> μὴ 'κ φρενὸς ὀρθῶς με λιγαίνειν.
<aesch. seven. 875> ἰὼ ἰὼ δύσφρονες,
<aesch. seven. 876> φίλων ἄπιστοι καὶ κακῶν ἀτρύμονες,
<aesch. seven. 877> δόμους πατρῴους ἑλόν-
<aesch. seven. 878> τες μέλεοι σὺν αἰχμᾷ.
<aesch. seven. 879> μέλεοι δῆθ' οἳ μελέους θανάτους
<aesch. seven. 880> εὕροντο δόμων ἐπὶ λύμῃ.
<aesch. seven. 881> ἰὼ ἰὼ δωμάτων
<aesch. seven. 882> ἐρειψίτοιχοι καὶ πικρὰς μοναρχίας
<aesch. seven. 883> ἰδόντες, ἤδη διήλ-
<aesch. seven. 885> λαχθε σὺν σιδάρῳ.
<aesch. seven. 886> κάρτα δ' ἀληθῆ πατρὸς Οἰδιπόδα
<aesch. seven. 887> πότνι' ̓Ερινὺς ἐπέκρανεν.
<aesch. seven. 888> δι' εὐωνύμων τετυμμένοι,
<aesch. seven. 889> τετυμμένοι δῆθ',
<aesch. seven. 890> ὁμοσπλάγχνων τε πλευρωμάτων
<aesch. seven. 892> αἰαῖ δαιμόνιοι,
<aesch. seven. 893> αἰαῖ δ' ἀντιφόνων
<aesch. seven. 894> θανάτων ἀραί.
<aesch. seven. 895> διανταίαν λέγεις πλαγὰν δόμοισι καὶ
<aesch. seven. 896> σώμασιν πεπλαγμένους, ἐννέπω
<aesch. seven. 897> ἀναυδάτῳ μένει
<aesch. seven. 898> ἀραίῳ τ' ἐκ πατρὸς
<aesch. seven. 899> οὐ διχόφρονι πότμῳ.
<aesch. seven. 900> διήκει δὲ καὶ πόλιν στόνος,
<aesch. seven. 901> στένουσι πύργοι,
<aesch. seven. 902> στένει πέδον φίλανδρον: μένει
<aesch. seven. 903> κτέανα δ' ἐπιγόνοις,
<aesch. seven. 904> δι' ὧν αἰνομόροις,
<aesch. seven. 905> δι' ὧν νεῖκος ἔβα
<aesch. seven. 906> καὶ θανάτου τέλος.
<aesch. seven. 907> ἐμοιράσαντο δ' ὀξυκάρδιοι
<aesch. seven. 908> κτήμαθ', ὥστ' ἴσον λαχεῖν.
<aesch. seven. 909> διαλλακτῆρι δ' οὐκ
<aesch. seven. 910> ἀμεμφεία φίλοις,
<aesch. seven. 910> οὐδ' ἐπίχαρις ̓́Αρης.
<aesch. seven. 911> σιδαρόπλακτοι μὲν ὧδ' ἔχουσιν,
<aesch. seven. 912> σιδαρόπλακτοι δὲ τοὺς μένουσι,
<aesch. seven. 913> τάχ' ἄν τις εἴποι, τίνες;
<aesch. seven. 914> τάφων πατρῴων λαχαί.
<aesch. seven. 915> ὅδ' ἁμῶν μάλ' ἀχέτας τοὺς
<aesch. seven. 916> προπέμπει δαϊκτὴρ γόος αὐ-
<aesch. seven. 917> τόστονος, αὐτοπήμων,
<aesch. seven. 918> δαϊόφρων δ':, οὐ φιλογαθής, ἐτύμως
<aesch. seven. 919> δακρυχέων ἐκ φρενός, ἃ
<aesch. seven. 920> κλαιομένας μου μινύθει
<aesch. seven. 921> τοῖνδε δυοῖν ἀνάκτοιν.
<aesch. seven. 922> πάρεστι δ' εἰπεῖν ἐπ' ἀθλίοισιν
<aesch. seven. 923> ὡς ἐρξάτην πολλὰ μὲν πολίτας,
<aesch. seven. 924> ξένων τε πάντων στίχας
<aesch. seven. 925> πολυφθόρους ἐν δαί̈.
<aesch. seven. 926> δυσδαίμων σφιν ἁ τεκοῦσα
<aesch. seven. 927> πρὸ πασᾶν γυναικῶν ὁπόσαι
<aesch. seven. 928> τεκνογόνοι κέκληνται.
<aesch. seven. 929> παῖδα τὸν αὑτᾶς πόσιν αὑτᾷ θεμένα
<aesch. seven. 930> τούσδ' ἔτεχ', οἱ δ' ὧδ' ἐτελεύ-
<aesch. seven. 931> τασαν ὑπ' ἀλλαλοφόνοις
<aesch. seven. 932> χερσὶν ὁμοσπόροισιν.
<aesch. seven. 933> ὁμόσποροι δῆτα καὶ πανώλεθροι,
<aesch. seven. 934> διατομαῖς οὐ φίλοις,
<aesch. seven. 935> ἔριδι μαινομένᾳ,
<aesch. seven. 936> νείκεος ἐν τελευτᾷ.
<aesch. seven. 937> πέπαυται δ' ἔχθος, ἐν δὲ γαίᾳ
<aesch. seven. 938> ζόα φονορύτῳ
<aesch. seven. 939> μέμεικται: κάρτα δ' εἴς' ὅμαιμοι.
<aesch. seven. 940> πικρὸς λυτὴρ νεικέων ὁ πόντιος
<aesch. seven. 941> ξεῖνος ἐκ πυρὸς συθεὶς
<aesch. seven. 942> θακτὸς σίδαρος: πικρὸς δὲ χρημάτων
<aesch. seven. 943> κακὸς δατητὰς ̓́Αρης ἀρὰν πατρῴ-
<aesch. seven. 944> αν τιθεὶς ἀλαθῆ.
<aesch. seven. 945> ἔχουσι μοῖραν λαχόντες οἱ μέλεοι
<aesch. seven. 946> διοδότων ἀχθέων:
<aesch. seven. 947> ὑπὸ δὲ σώματι γᾶς
<aesch. seven. 948> πλοῦτος ἄβυσσος ἔσται.
<aesch. seven. 949> ἰὼ πολλοῖς ἐπανθίσαντες
<aesch. seven. 950> πόνοισι γενεάν:
<aesch. seven. 951> τελευταῖαι δ' ἐπηλάλαξαν
<aesch. seven. 952> ̓Αραὶ τὸν ὀξὺν νόμον, τετραμμένου
<aesch. seven. 953> παντρόπῳ φυγᾷ γένους.
<aesch. seven. 954> ἕστακε δ' ̓́Ατας τροπαῖον ἐν πύλαις,
<aesch. seven. 955> ἐν αἷς ἐθείνοντο, καὶ δυοῖν κρατή-
<aesch. seven. 956> σας ἔληξε δαίμων.
<aesch. seven. 957> παισθεὶς ἔπαισας.    σὺ δ' ἔθανες κατακτανών.
<aesch. seven. 958> δορὶ δ' ἔκανες—
<aesch. seven. 959> δορὶ δ' ἔθανες—
<aesch. seven. 960> μελεοπόνος.
<aesch. seven. 961> μελεοπαθής.
<aesch. seven. 962> ἴτω γόος.
<aesch. seven. 963> ἴτω δάκρυ.
<aesch. seven. 964> πρόκεισαι —
<aesch. seven. 965> κατακτάς.
<aesch. seven. 966> ἠέ.
<aesch. seven. 967> ἠέ.
<aesch. seven. 968> μαίνεται γόοισι φρήν.
<aesch. seven. 969> ἐντὸς δὲ καρδία στένει.
<aesch. seven. 970> ἰὼ ἰὼ πάνδυρτε σύ.
<aesch. seven. 970> σὺ δ' αὖτε καὶ πανάθλιε.
<aesch. seven. 971> πρὸς φίλου γ': ἔφθισο.
<aesch. seven. 972> καὶ φίλον ἔκτανες.
<aesch. seven. 973> διπλᾶ λέγειν—
<aesch. seven. 974> διπλᾶ δ' ὁρᾶν—
<aesch. seven. 975> ἄχθεα τῶνδε τάδ' ἐγγύθεν.
<aesch. seven. 976> πέλας ἀδελφέ' ἀδελφεῶν.
<aesch. seven. 977> ἰὼ Μοῖρα βαρυδότειρα μογερά,
<aesch. seven. 978> πότνιά τ' Οἰδίπου σκιά,
<aesch. seven. 979> μέλαιν' ̓Ερινύς, ἦ μεγασθενής τις εἶ.
<aesch. seven. 980> ἠέ.
<aesch. seven. 981> ἠέ.
<aesch. seven. 982> δυσθέατα πήματα —
<aesch. seven. 983> ἔδειξεν ἐκ φυγᾶς ἐμοί.
<aesch. seven. 984> οὐδ' ἵκεθ' ὡς κατέκτανεν.
<aesch. seven. 985> σωθεὶς δὲ πνεῦμ' ἀπώλεσεν.
<aesch. seven. 985> ὤλεσε δῆτ' ἄγαν.
<aesch. seven. 986> καὶ τὸν ἐνόσφισεν.
<aesch. seven. 987> τάλαν γένος.
<aesch. seven. 988> τάλαν πάθος.
<aesch. seven. 989> δύστονα κήδε' ὁμαίμονα.
<aesch. seven. 990> †δίυγρα τριπάλτων πημάτων.
<aesch. seven. 991> ἰὼ Μοῖρα βαρυδότειρα μογερά,
<aesch. seven. 992> πότνιά τ' Οἰδίπου σκιά,
<aesch. seven. 993> μέλαιν' ̓Ερινύς, ἦ μεγασθενής τις εἶ.
<aesch. seven. 994> σὺ τοί νιν οἶσθα διαπερῶν—
<aesch. seven. 995> σὺ δ' οὐδὲν ὕστερος μαθών—
<aesch. seven. 996> ἐπεὶ κατῆλθες ἐς πόλιν,
<aesch. seven. 997> δορός γε τῷδ' ἀντηρέτας.
<aesch. seven. 998> ὀλοὰ λέγειν.
<aesch. seven. 999> ὀλοὰ δ' ὁρᾶν.
<aesch. seven. 1000> ἰὼ πόνος—
<aesch. seven. 1001> ἰὼ κακά—
<aesch. seven. 1002> δώμασι καὶ χθονί.
<aesch. seven. 1003> πρὸ πάντων δ' ἐμοί.
<aesch. seven. 1004> καὶ τὸ πρόσω γ' ἐμοί.
<aesch. seven. 1005> ἰὼ ἰὼ δυστόνων κακῶν, ἄναξ.
<aesch. seven. 1006> ἰὼ πάντων πολυστονώτατοι.
<aesch. seven. 1007> ἰὼ ἰὼ δαιμονῶντες ἄτᾳ.
<aesch. seven. 1008> ἰὼ ἰώ, ποῦ σφε θήσομεν χθονός;
<aesch. seven. 1009> ἰώ, ὅπου 'στι τιμιώτατον.
<aesch. seven. 1010> ἰὼ ἰώ, πῆμα πατρὶ πάρευνον.
<aesch. seven. 1011> δοκοῦντα καὶ δόξαντ' ἀπαγγέλλειν με χρὴ
<aesch. seven. 1012> δήμου προβούλοις τῆσδε Καδμείας πόλεως:
<aesch. seven. 1013> ̓Ετεοκλέα μὲν τόνδ' ἐπ' εὐνοίᾳ χθονὸς
<aesch. seven. 1014> θάπτειν ἔδοξε γῆς φίλαις κατασκαφαῖς:
<aesch. seven. 1015> στυγῶν γὰρ ἐχθροὺς θάνατον εἵλετ' ἐν πόλει
<aesch. seven. 1016> ἱερῶν πατρῴων δ' ὅσιος ὢν μομφῆς ἄτερ
<aesch. seven. 1017> τέθνηκεν οὗπερ τοῖς νέοις θνῄσκειν καλόν.
<aesch. seven. 1018> οὕτω μὲν ἀμφὶ τοῦδ' ἐπέσταλται λέγειν:
<aesch. seven. 1019> τούτου δ' ἀδελφὸν τόνδε Πολυνείκους νεκρὸν
<aesch. seven. 1020> ἔξω βαλεῖν ἄθαπτον, ἁρπαγὴν κυσίν,
<aesch. seven. 1021> ὡς ὄντ' ἀναστατῆρα Καδμείων χθονός,
<aesch. seven. 1022> εἰ μὴ θεῶν τις ἐμποδὼν ἔστη δορὶ
<aesch. seven. 1023> τῷ τοῦδ':. ἄγος δὲ καὶ θανὼν κεκτήσεται
<aesch. seven. 1024> θεῶν πατρῴων, οὓς ἀτιμάσας ὅδε
<aesch. seven. 1025> στράτευμ' ἐπακτὸν ἐμβαλὼν ᾕρει πόλιν.
<aesch. seven. 1026> οὕτω πετηνῶν τόνδ' ὑπ' οἰωνῶν δοκεῖ
<aesch. seven. 1027> ταφέντ' ἀτίμως τοὐπιτίμιον λαβεῖν,
<aesch. seven. 1028> καὶ μήθ' ὁμαρτεῖν τυμβοχόα χειρώματα
<aesch. seven. 1029> μήτ' ὀξυμόλποις προσσέβειν οἰμώγμασιν,
<aesch. seven. 1030> ἄτιμον εἶναι δ' ἐκφορᾶς φίλων ὕπο.
<aesch. seven. 1031> τοιαῦτ' ἔδοξε τῷδε Καδμείων τέλει.
<aesch. seven. 1032> ἐγὼ δὲ Καδμείων γε προστάταις λέγω:
<aesch. seven. 1033> ἢν μή τις ἄλλος τόνδε συνθάπτειν θέλῃ,
<aesch. seven. 1034> ἐγώ σφε θάψω κἀνὰ κίνδυνον βαλῶ
<aesch. seven. 1035> θάψας' ἀδελφὸν τὸν ἐμόν, οὐδ' αἰσχύνομαι
<aesch. seven. 1036> ἔχους' ἄπιστον τήνδ' ἀναρχίαν πόλει.
<aesch. seven. 1037> δεινὸν τὸ κοινὸν σπλάγχνον, οὗ πεφύκαμεν,
<aesch. seven. 1038> μητρὸς ταλαίνης κἀπὸ δυστήνου πατρός.
<aesch. seven. 1039> τοιγὰρ θέλους' ἄκοντι κοινώνει κακῶν
<aesch. seven. 1040> ψυχή, θανόντι ζῶσα συγγόνῳ φρενί.
<aesch. seven. 1041> τούτου δὲ σάρκας οὐδὲ κοιλογάστορες
<aesch. seven. 1042> λύκοι σπάσονται: μὴ δοκησάτω τινί.
<aesch. seven. 1043> τάφον γὰρ αὐτῷ καὶ κατασκαφὰς ἐγώ,
<aesch. seven. 1044> γυνή περ οὖσα, τῷδε μηχανήσομαι,
<aesch. seven. 1045> κόλπῳ φέρουσα βυσσίνου πεπλώματος.
<aesch. seven. 1046> καὐτὴ καλύψω, μηδέ τῳ δόξῃ πάλιν:
<aesch. seven. 1047> θάρσει, παρέσται μηχανὴ δραστήριος.
<aesch. seven. 1048> αὐδῶ πόλιν σε μὴ βιάζεσθαι τάδε.
<aesch. seven. 1049> αὐδῶ σὲ μὴ περισσὰ κηρύσσειν ἐμοί.
<aesch. seven. 1050> τραχύς γε μέντοι δῆμος ἐκφυγὼν κακά.
<aesch. seven. 1051> τράχυν': ἄθαπτος δ' οὗτος οὐ γενήσεται.
<aesch. seven. 1052> ἀλλ' ὃν πόλις στυγεῖ, σὺ τιμήσεις τάφῳ,;
<aesch. seven. 1053> ἤδη τὰ τοῦδε διατετίμηται θεοῖς.
<aesch. seven. 1054> οὔ, πρίν γε χώραν τήνδε κινδύνῳ βαλεῖν.
<aesch. seven. 1055> παθὼν κακῶς κακοῖσιν ἀντημείβετο.
<aesch. seven. 1056> ἀλλ' εἰς ἅπαντας ἀνθ' ἑνὸς τόδ' ἔργον ἦν.
<aesch. seven. 1057> ἔρις περαίνει μῦθον ὑστάτη θεῶν.
<aesch. seven. 1058> ἐγὼ δὲ θάψω τόνδε: μὴ μακρηγόρει.
<aesch. seven. 1059> ἀλλ' αὐτόβουλος ἴσθ', ἀπεννέπω δ' ἐγώ.     φεῦ φεῦ.
<aesch. seven. 1060> ὦ μεγάλαυχοι καὶ φθερσιγενεῖς
<aesch. seven. 1061> Κῆρες ̓Ερινύες, αἵτ' Οἰδιπόδα
<aesch. seven. 1062> γένος ὠλέσατε πρυμνόθεν οὕτως,
<aesch. seven. 1063> τί πάθω; τί δὲ δρῶ ; τί δὲ μήσωμαι;
<aesch. seven. 1064> πῶς τολμήσω μήτε σὲ κλαίειν
<aesch. seven. 1065> μήτε προπέμπειν ἐπὶ τύμβον :
<aesch. seven. 1066> ἀλλὰ φοβοῦμαι κἀποτρέπομαι
<aesch. seven. 1067> δεῖμα πολιτῶν.
<aesch. seven. 1068> σύ γε μὴν πολλῶν πενθητήρων
<aesch. seven. 1069> τεύξει: κεῖνος δ' ὁ τάλας ἄγοος
<aesch. seven. 1070> μονόκλαυτον ἔχων θρῆνον ἀδελφῆς
<aesch. seven. 1071> εἶσιν: τίς ἂν οὖν τὰ πίθοιτο ;
<aesch. seven. 1072> δράτω τι πόλις καὶ μὴ δράτω
<aesch. seven. 1073> τοὺς κλαίοντας Πολυνείκη.
<aesch. seven. 1074> ἡμεῖς μὲν ἴμεν καὶ συνθάψομεν
<aesch. seven. 1075> αἵδε προπομποί. καὶ γὰρ γενεᾷ
<aesch. seven. 1076> κοινὸν τόδ' ἄχος, καὶ πόλις ἄλλως
<aesch. seven. 1077> ἄλλοτ' ἐπαινεῖ τὰ δίκαια.
<aesch. seven. 1078> ἡμεῖς δ' ἅμα τῷδ', ὥσπερ τε πόλις
<aesch. seven. 1079> καὶ τὸ δίκαιον ξυνεπαινεῖ.
<aesch. seven. 1080> μετὰ γὰρ μάκαρας καὶ Διὸς ἰσχὺν
<aesch. seven. 1081> ὅδε Καδμείων ἤρυξε πόλιν
<aesch. seven. 1082> μὴ 'νατραπῆναι μηδ' ἀλλοδαπῷ
<aesch. seven. 1083> κύματι φωτῶν
<aesch. seven. 1084> κατακλυσθῆναι τὰ μάλιστα.
