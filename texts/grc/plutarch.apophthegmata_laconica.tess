<plut. apoph. 1.1> ̓Αγασικλῆς ὁ Λακεδαιμονίων βασιλεύς, θαυμάζοντός τινος ὅτι φιλήκοος ὢν οὐ προσδέχεται Φιλοφάνη τὸν σοφιστήν, ἔφη “τούτων χρῄζω μαθητὴς εἶναι, ὧν εἰμι καὶ υἱός.”
<plut. apoph. 1.2> πρὸς δὲ τὸν εἰπόντα, πῶς ἄν τις ἀδορυφόρητος ὢν ἄρχειν ἀσφαλῶς δύναιτο, “ἐὰν οὕτως” ἔφη “αὐτῶν ἄρχῃ, ὥσπερ οἱ πατέρες τῶν υἱῶν.”
<plut. apoph. 2.1> ̓Αγησίλαος ὁ μέγας παρὰ πότον ποτὲ λαχὼν συμποσίαρχος, ἐρωτηθεὶς ὑπὸ τοῦ οἰνοχόου πόσον   ἑκάστῳ προσφέρῃ, “εἰ μὲν πολὺς οἶνός” ἔφη “ἐστὶ παρεσκευασμένος, ὅσον ἕκαστος αἰτεῖ: εἰ δὲ ὀλίγος, ἐξ ἴσου δίδου πᾶσι.”
<plut. apoph. 2.2> κακούργου δέ τινος ἐμμόνως ὑπομείναντος βασάνους, “ὡς σφόδρα πονηρός” εἶπεν “ἅνθρωπος,  εἰς μοχθηρὰ καὶ αἰσχρὰ πράγματα τὴν ὑπομονὴν καὶ καρτερίαν κατατιθέμενος.”
<plut. apoph. 2.3> ἐπαινοῦντος δέ τινος ῥήτορα ἐπὶ τῷ δυνατῶς αὔξειν τὰ μικρὰ πράγματα, “οὐδὲ σκυτοτόμον ”  ἔφησεν “εἶναι σπουδαῖον, ὃς μικρῷ ποδὶ ὑποδήματα μεγάλα περιτίθησι.”
<plut. apoph. 2.4> φαμένου δὲ τινός ποτε πρὸς αὐτὸν “ὡμολόγηκας,” καὶ πολλάκις τὸ αὐτὸ λέγοντος, “ναὶ δῆτα,   εἴ γ' ἐστὶ δίκαιον” ἔφη “εἰ δὲ μή, ἔλεξα μέν, ὡμολόγησα δὲ οὔ.” ἐπειπόντος δὲ “ἀλλὰ μὴν δεῖ τοὺς βασιλεῖς ἐπιτελεῖν ὅ τι κεν κεφαλῇ κατανεύσωσιν, οὐ” “μᾶλλον” ἔφη “ἢ τοὺς προσιόντας τοῖς βασιλεῦσιν αἰτεῖσθαι δεῖ τὰ δίκαια καὶ λέγειν, στοχαζομένους  τε τοῦ καιροῦ καὶ τοῦ ἁρμόζοντος τοῖς βασιλεῦσιν.”
<plut. apoph. 2.5> ὁπότε δὲ ψεγόντων ἢ ἐπαινούντων τινῶν ἀκούοι, οὐχ ἧττον ᾤετο δεῖν καταμανθάνειν τοὺς τῶν λεγόντων τρόπους ἢ περὶ ὧν λέγοιεν.
<plut. apoph. 2.6> ἔτι δὲ παῖδα αὐτὸν ὄντα, γυμνοπαιδίας ἀγομένης, ὁ χοροποιὸς ἔστησεν εἰς ἄσημον τόπον: ὁ δὲ ἐπείσθη καίπερ ἤδη βασιλεὺς ἀποδεδειγμένος καὶ  εἶπεν εὖγε: “δείξω γὰρ ὅτι οὐχ οἱ τόποι τοὺς ἄνδρας ἐντίμους, ἀλλ' οἱ ἄνδρες τοὺς τόπους ἐπιδεικνύουσι  ”.
<plut. apoph. 2.7> προστάττοντος δέ τινος αὐτῷ ἰατροῦ περιεργοτέραν θεραπείαν καὶ οὐχ ἁπλῆν, “νὴ τὼ θεὼ” φησὶν “οὐ πάντως μοι πρόκειται ζῆν οὐδὲ πάντα ἀναδέχομαι.”
<plut. apoph. 2.8> ἐφεστὼς δέ ποτε τῷ βωμῷ τῆς Χαλκιοίκου βουθυτῶν, ἐπειδὴ φθεὶρ αὐτὸν ἔδακεν, οὐ διετράπη  λαβὼν δὲ περιφανῶς ἐναντίον πάντων ἀπέκτεινε, προσειπών “νὴ τοὺς θεοὺς ἡδέως τὸν ἐπίβουλον καὶ ἐπὶ τῷ βωμῷ.”
<plut. apoph. 2.9> ἄλλοτ' ἰδὼν μῦν ἑλκόμενον ἐκ θυρίδος ὑπὸ  παιδαρίου κρατοῦντος, ἐπεὶ ὁ μῦς ἐπιστραφεὶς ἔδακε τὴν χεῖρα τοῦ κρατοῦντος καὶ ἔφυγεν, ἐπιδείξας τοῖς παροῦσιν εἶπεν “ὅταν τὸ ἐλάχιστον ζῷον οὕτως ἀμύνηται τοὺς ἀδικοῦντας, τί τοὺς ἄνδρας προσήκει ποιεῖν λογίζεσθε.”
<plut. apoph. 2.10> βουλόμενος δὲ τὸν πρὸς τὸν Πέρσην συστήσασθαι πόλεμον ἕνεκα τοῦ ἐλευθερῶσαι τοὺς ἐν τῇ ̓Ασίᾳ κατοικοῦντας ̔́Ελληνας, τῷ κατὰ Δωδώνην Διὸς ἐχρήσατο μαντείῳ: κελεύσαντος δέ, τὸ χρησθὲν ἀνήγγειλε  τοῖς ἐφόροις: οἱ δὲ ἐκέλευσαν αὐτὸν καὶ εἰς Δελφοὺς ἀφικόμενον περὶ τῶν αὐτῶν πυνθάνεσθαι. πορευθεὶς οὖν εἰς τὸ μαντεῖον ἐπηρώτησεν οὕτως “̓́Απολλον, ἦ δοκεῖ σοι ὃ καὶ τῷ πατρί;'” συναινέσαντος δ' αἱρεθεὶς οὕτως ἐστρατεύσατο.
<plut. apoph. 2.11> ἐπεὶ δὲ Τισσαφέρνης ἐν ἀρχῇ μὲν φοβηθεὶς  τὸν ̓Αγησίλαον ἐποιήσατο σπονδάς, τὰς πόλεις αὐτῷ τὰς ̔Ελληνικὰς ἀφήσειν αὐτονόμους βασιλέα, μεταπεμψάμενος δὲ παρὰ τοῦ βασιλέως πολὺ στράτευμα πόλεμον κατήγγειλεν αὐτῷ, εἰ μὴ ἀπίοι τῆς ̓Ασίας: ἄσμενος τὴν παράβασιν δεξάμενος ὥρμησε μὲν ὡς   ἐπὶ Καρίαν προάξων ἐκεῖ δὲ τὴν δύναμιν τοῦ Τισσαφέρνους ἀθροίσαντος, ἄρας εἰς Φρυγίαν ἐνέβαλε καὶ λαβὼν πόλεις πλείστας καὶ χρημάτων πλῆθος  ἔφη τοῖς φίλοις “ἐπισπεισάμενον μὲν ἀδικεῖν ἀσεβές, τοὺς δὲ πολεμίους παραλογίζεσθαι οὐ μόνον δίκαιον καὶ ἐπίδοξον, ἀλλὰ καὶ ἡδὺ καὶ κερδαλέον.”
<plut. apoph. 2.12> τοῖς δ' ἱππεῦσιν ἐλαττωθεὶς ἀνεχώρησεν  εἰς ̓́Εφεσον, καὶ τοῖς εὐπόροις προεῖπε παρέχειν ἵππον ἀνθ' ἑαυτοῦ καὶ ἄνδρα ἀπολυομένους τῆς στρατείας: ὥστε ταχὺ συνήχθησαν καὶ ἵπποι καὶ  ἄνδρες ἐπιτήδειοι ἀντὶ δειλῶν καὶ πλουσίων. καὶ τὸν ̓Αγαμέμνονα ἔφη ζηλοῦν: καὶ γὰρ ἐκεῖνον θήλειαν  ἵππον ἀγαθὴν λαβόντα κακὸν ἄνδρα καὶ πλούσιον τῆς στρατείας ἀπολῦσαι.
<plut. apoph. 2.13> ἐπεὶ δὲ κελεύσαντος αὐτοῦ τοὺς αἰχμαλώτους γυμνοὺς πωλεῖν ἐπίπρασκον οἱ λαφυροπῶλαι, καὶ τῆς μὲν ἐσθῆτος ἦσαν ὠνηταὶ πολλοί,  τῶν δὲ σωμάτων λευκῶν καὶ ἁπαλῶν παντάπασι διὰ τὰς σκιατραφίας κατεγέλων ὡς ἀχρήστων καὶ μηδενὸς ἀξίων: ἐπιστὰς ὁ ̓Αγησίλαος; “ταῦτα μέν” εἶπεν “ὑπὲρ ὧν μάχεσθε, οὗτοι δὲ οἷς μάχεσθε.”
<plut. apoph. 2.14> τρεψάμενος δὲ περὶ Λυδίαν Τισσαφέρνην   καὶ πλείστους ἀνελών, κατέτρεχε τῆς βασιλέως χώρας. τούτου δὲ χρήματα αὐτῷ προσπέμψαντος καὶ ἀξιοῦντος διαλύσασθαι τὸν πόλεμον, ὁ ̓Αγησίλαος τῆς μὲν εἰρήνης ἔφη τὴν πόλιν εἶναι κυρίαν, τοὺς δὲ στρατιώτας πλουτίζων ἥδεσθαι μᾶλλον ἢ αὐτὸς πλουτῶν  καλὸν δὲ νομίζειν ̔́Ελληνας οὐ δῶρα λαμβάνειν ἀπὸ τῶν πολεμίων, ἀλλὰ λάφυρα κτᾶσθαι.
<plut. apoph. 2.15> Μεγαβάτου δὲ τοῦ Σπιθριδάτου παιδός, ὃς: ἦν κάλλιστος τὴν μορφήν, προσελθόντος αὐτῷ ὡς  ἀσπασομένου καὶ φιλήσοντος διὰ τὸ σφόδρα δοκεῖν ἀγαπᾶσθαι, ἐξέκλινεν: ὡς δ' ἐπαύσατο ἐκεῖνος προσιών, ἐπεζήτησεν αὐτὸν ὁ ̓Αγησίλαος: τῶν δὲ φίλων φαμένων ὡς αὐτὸς εἴη αἴτιος, τρέσας τὸ τοῦ καλοῦ φίλημα,   τοῦ μὴ ἐντὸς φιλήματος ἐλθεῖν, καὶ εἰ μὴ ἀποδειλιάσει, ἥξειν ἐκεῖνον: χρόνον οὐκ ὀλίγον πρὸς αὑτῷ γενόμενος ὁ ̓Αγησίλαος καὶ διασιωπήσας “οὐδέν” ἔφη “δεῖν πείθειν ἐκεῖνον ἡμᾶς: ἐγὼ γάρ μοι δοκῶ τῶν τοιούτων βούλεσθαι ἐπάνω εἶναι ἢ τὴν εὐανδροτάτην τῶν ἀντιτεταγμένων  πόλιν κατὰ κράτος ἑλεῖν: ἄμεινον γὰρ ἑαυτῷ φυλάττειν τὴν ἐλευθερίαν τοῦ ἑτέρων ἀφαιρεῖσθαι.”
<plut. apoph. 2.16> τὰ δὲ ἄλλα ἀκριβὴς ὢν καὶ νόμιμος, ἐν τοῖς φιλικοῖς πράγμασιν ἐνόμιζε πρόφασιν εἶναι τὸ λίαν δίκαιον πρὸς αὐτούς. φέρεται γοῦν ἐπιστόλιον αὐτοῦ   παραιτουμένου τινὰ τῶν φίλων. πρὸς ̔Ιδριέα τὸν Κᾶρα, οὕτω: “Νικίας εἰ μὲν οὐκ ἀδικεῖ, ἄφες: εἰ δὲ ἀδικεῖ, ἐμοὶ ἄφες: πάντως δὲ ἄφες.”
<plut. apoph. 2.17> ἐν μὲν οὖν τοῖς πλείστοις ὑπὲρ τῶν τῶν τοιοῦτος ὁ ̓Αγησίλαος: ἔστι δὲ ὅπου πρὸς τὸ συμφέρον  ἐχρῆτο τῷ καιρῷ μᾶλλον. ἀναζυγῆς γοῦν ποτε γενομένης θορυβωδεστέρας, ἀσθενοῦντα καταλιπὼν τὸν ἐρώμενον, ἐκείνου δεομένου καὶ ἀνακαλοῦντος μετὰ δακρύων αὐτόν, ἐπιστραφεὶς εἶπεν “ὡς χαλεπόν ἐστιν ἐλεεῖν ἅμα καὶ φρονεῖν.”
<plut. apoph. 2.18> δίαιταν δὲ τὴν περὶ τὸ σῶμα οὐδὲν ἀμείνονα τῶν συνόντων εἶχε, κόρου μὲν καὶ μέθης τὸ παράπαν ἀπεχόμενος, ὕπνῳ δὲ οὐ δεσπότῃ ἀλλ'   ἀρχομένῳ ὑπὸ τῶν πράξεων χρώμενος: πρὸς δὲ θάλπος οὕτω καὶ ψῦχος εἶχεν, ὥστε μόνος ἀεὶ χρῆσθαι ταῖς ὥραις. ἐν μέσοις δὲ τοῖς στρατιώταις σκηνῶν οὐδενὸς ἀμείνονα κοίτην εἶχε.
<plut. apoph. 2.19> διετέλει δὲ λέγων τὸν ἄρχοντα οὐ μαλακίᾳ καρτερίᾳ δὲ καὶ ἀνδρείᾳ δεῖν τῶν ἰδιωτῶν περιεῖναι.
<plut. apoph. 2.20> πυθομένου γοῦν τινος τί περιεποίησαν οἱ Λυκούργου νόμοι τῇ Σπάρτῃ, “καταφρονεῖν” ἔφη “τῶν ἡδονῶν.  ”
<plut. apoph. 2.21> πρὸς δὲ τὸν ἐπιθαυμάζοντα τὴν μετριότητα τῆς ἐσθῆτος καὶ τῆς τροφῆς αὐτοῦ τε καὶ τῶν ἄλλων Λακεδαιμονίων “ἀντὶ ταύτης” ἔφη “τῆς διαίτης, ὦ ξένε, τὴν ἐλευθερίαν ἀμώμεθα.”
<plut. apoph. 2.22> ἄλλου δὲ προτρεπομένου ἀνίεσθαι καὶ λέγοντος  διὰ τὸ τῆς τύχης ἄδηλον μήποτε καιρὸς τούτου γένηται, “ἀλλ' ἐγώ” εἶπεν “ἐμαυτὸν ἐθίζω λέγων ὥστ' ἐν μηδεμιᾷ μεταβολῇ μεταβολὴν ζητεῖν.”
<plut. apoph. 2.23> καὶ πρεσβύτης δὲ γενόμενος τῇ αὐτῇ ἀγωγῇ ἐχρῆτο: πρὸς οὖν τὸν πυθόμενον διότι σφοδροῦ χειμῶνος  ὄντος ἀχίτων περιέρχεται εἰς τοῦτο ἡλικίας ἥκων, “ἵνα” φησὶν “οἱ νέοι μιμῶνται, παράδειγμα ἔχοντες τοὺς πρεσβυτάτους καὶ ἄρχοντας.”
<plut. apoph. 2.24> Θάσιοι δὲ τὴν χώραν αὐτῶν διαπορευομένῳ μετὰ τοῦ στρατεύματος ἄλφιτα καὶ χῆνας καὶ τραγήματα   καὶ μελίπηκτα καὶ ἄλλα παντοδαπὰ βρώματὰ τε καὶ πόματα πολυτελῆ ἔπεμψαν: μόνα δὲ τὰ ἄλφιτα  δεξάμενος τὰ λοιπὰ ἀπάγειν ἐκέλευσεν ὀπίσω τοὺς κομίζοντας, ὡς οὐδὲν αὐτοῖς ὄντα χρήσιμα. λιπαρούντων δὲ καὶ δεομένων πάντως λαβεῖν, ἐκέλευσεν αὐτὰ τοῖς εἵλωσι διαδίδοσθαι. πυθομένων δὲ τὴν  αἰτίαν, ἔφη “τοὺς ἀνδραγαθίαν ἀσκοῦντας τὰς τοιαύτας λιχνείας οὐχ ἁρμόζει προσίεσθαι τὰ γὰρ δελεάζοντα τοὺς ἀνδραποδώδεις τῶν ἐλευθέρων ἀλλότρια.”
<plut. apoph. 2.25> πάλιν δὲ τῶν Θασίων διὰ τὸ δοκεῖν μεγάλως  ὑπ' αὐτοῦ εὐεργετῆσθαι ναοῖς αὐτὸν καὶ ἀποθεώσεσι  τιμησάντων καὶ περὶ τούτου πρεσβείαν ἀποστειλάντων, ἀναγνοὺς τὰς τιμάς, ἃς αὐτῷ προσήνεγκαν οἱ πρέσβεις, ἠρώτησεν εἰ ἡ πατρὶς αὐτῶν ἀποθεοῦν ἀνθρώπους δύναται: φαμένων δέ, “ἄγετ'” ἔφη “ποιήσατε πρώτους ἑαυτοὺς θεούς: καὶ τοῦτ' ἂν  πράξητε , τότε πιστεύσω ὑμῖν ὅτι κἀμὲ δυνήσεσθε θεὸν ποιῆσαι.”
<plut. apoph. 2.26> τῶν δὲ ἐπὶ τῆς ̓Ασίας ̔Ελληνικῶν ἐθνῶν ψηφισαμένων ἐν ταῖς ἐπιφανεστάταις πόλεσιν εἰκόνας ἀνιστᾶν αὐτοῦ, προσέγραψεν “ἐμοῦ μηδεμία εἰκὼν  ἔστω μηδὲ γραπτὴ μηδὲ πλαστὴ μηδὲ κατασκευαστή  ”
<plut. apoph. 2.27> θεασάμενος δὲ ἐπὶ τῆς ̓Ασίας οἰκίαν τετραγώνοις ὠροφωμένην δοκοῖς ἠρώτησε τὸν κεκτημένον εἰ τετράγωνα παρ' αὐτοῖς φύεται ξύλα: φαμένου δὲ οὔ, ἀλλὰ στρογγύλα, “τί οὖν;” εἶπεν “εἰ τετράγωνα  ἦν, στρογγύλα ἐτελεῖτε.”
<plut. apoph. 2.28> ἐρωτηθεὶς δέ ποτε ἄχρι τίνος εἰσὶν οἱ τῆς  Λακωνικῆς ὅροι, τὸ δόρυ κραδάνας εἶπεν “ἄχρις οὗ τοῦτο φθάνῃ.”
<plut. apoph. 2.29> ἄλλου δὲ ἐπιζητοῦντος διὰ τί ἀτείχιστος ἡ Σπάρτη, ἐπιδείξας τοὺς πολίτας ἐξωπλισμένους “ταῦτά  ἐστιν” εἶπε “τὰ Λακεδαιμονίων τείχη.”
<plut. apoph. 2.30> ἄλλου δὲ τὸ αὐτὸ ἐπιζητοῦντος,' “οὐ λίθοις  δεῖ καὶ ξύλοις τετειχίσθαι τὰς πόλεις” ἔφη “ταῖς δὲ τῶν ἐνοικούντων ἀρεταῖς.”
<plut. apoph. 2.31> τοῖς δὲ φίλοις παρήγγειλε μὴ χρήμασιν,  ἀνδρείᾳ δὲ καὶ ἀρετῇ σπουδάζειν πλουτεῖν.
<plut. apoph. 2.32> ὁπότε δὲ βούλοιτο ἔργον τι ταχέως ὑπὸ τῶν στρατιωτῶν γενέσθαι, αὐτὸς πρῶτος ἐφήπτετο ἐν ὄψει ἁπάντων.
<plut. apoph. 2.33> ἐμεγαλύνετο δὲ ἐπὶ τῷ μηδενὸς ἧττον πονεῖν, καὶ ἐπὶ τῷ ἄρχειν ἑαυτοῦ μᾶλλον ἢ ἐπὶ τῷ βασιλεύειν.
<plut. apoph. 2.34> θεωρήσας δέ τινα Λάκωνα χωλὸν ἐπὶ πόλεμον ἐξιόντα καὶ ἵππον ζητοῦντα, “οὐκ αἰσθάνῃ” ἔφη “ὅτι οὐ φευγόντων ἀλλὰ μενόντων ὁ πόλεμος χρείαν ἔχει;'”
<plut. apoph. 2.35> ἐρωτώμενος δὲ πῶς μεγάλην δόξαν περιεποιήσατο, “θανάτου καταφρονήσας” ἔφη.
<plut. apoph. 2.36> ἐπιζητοῦντος δέ τινος διὰ τί Σπαρτιᾶται  μετ' αὐλῶν ἀγωνίζονται, ἔφη “ἵν', ὅταν πρὸς ῥυθμὸν βαίνωσιν, οἵ τε δειλοὶ καὶ οἱ ἀνδρεῖοι φανεροὶ ὦσι.  ”
<plut. apoph. 2.37> Μακαρίζοντος δέ τινος τὸν Περσῶν βασιλέα νέον ὄντα κομιδῇ, εἶπεν “ἀλλ' οὐδὲ Πρίαμος ταύτην ἔχων τὴν ἡλικίαν ἠτύχησε.”
<plut. apoph. 2.38> πολλὴν δὲ τῆς ̓Ασίας ὑφ' ἑαυτῷ ποιησάμενος διέγνω χωρεῖν ἐπ' αὐτὸν βασιλέα, ὅπως παύσῃ  σχολὴν αὐτὸν ἄγοντα καὶ διαφθείροντα τοὺς τῶν ̔Ελλήνων δημαγωγούς.
<plut. apoph. 2.39> μεταπεμφθεὶς δὲ ὑπὸ τῶν ἐφόρων ἕνεκα τῆς τοῦ περιεστηκότος τὴν Σπάρτην ̔Ελληνικοῦ πολέμου  αἰτίας διὰ τὰ ὑπὸ τοῦ Πέρσου διαπεμφθέντα χρήματα, εἰπὼν τὸν ἀγαθὸν ἄρχοντα δεῖν ὑπὸ τῶν  νόμων ἄρχεσθαι ἀπέπλευσε τῆς ̓Ασίας πολὺν ἑαυτοῦ πόθον τοῖς ἐνταῦθα ̔́Ελλησι καταλιπών.
<plut. apoph. 2.40> τοῦ δὲ Περσικοῦ νομίσματος χάραγμα τοξότην  ἔχοντος, ἀναζευγνύων ἔφη τρισμυρίοις τοξόταις ὑπὸ τοῦ βασιλέως ἐξελαύνεσθαι τῆς ̓Ασίας: τοσούτων γὰρ εἰς ̓Αθήνας καὶ Θήβας κομισθέντων διὰ Τιμοκράτους χρυσῶν δαρεικῶν καὶ διαδοθέντων τοῖς δημαγωγοῖς, ἐξεπολεμώθησαν οἱ δῆμοι πρὸς τοὺς Σπαρτιάτας.
<plut. apoph. 2.41> καὶ ἀντέγραψε τοῖς ἐφόροις ἐπιστολὴν τήνδε: “̓Αγησίλαος τοῖς ἐφόροις χαίρειν: τὰν πολλὰν τᾶς ̓Ασίας κατεστρεψάμεθα καὶ τὼς βαρβάρως ἐλάσαμες καὶ ἐν τᾷ ̓Ιωνίᾳ ὅπλα ἐποιήσαμες πολλά: ἐπεὶ δὲ   κέλεσθέ με κατὰ τὰν προθεσμίαν παραγίνεσθαι, ἕπομαι τᾷ ἐπιστολᾷ, σχεδὸν δ' αὐτὰν καὶ φθάσω: ἄρχω γὰρ οὐκ ἐμαυτῷ ἀρχάν, ἀλλὰ τᾷ πόλει καὶ τοῖς συμμάχοις: καὶ τότε ἄρχων ἄρχει ἀλαθέως κατὰ δίκαν, ὅταν καὶ ἄρχηται ὑπό τε νόμων καὶ ἐφόρων  ἢ οἷοι ἂν ἄλλοι ἐν πόλει ἄρχοντες ὦσιν.”
<plut. apoph. 2.42> ὡς δὲ διαβὰς τὸν ̔Ελλήσποντον ἐβάδιζε διὰ τῆς Θρᾴκης, ἐδεήθη μὲν οὐδενὸς τῶν βαρβάρων, πέμπων: δὲ πρὸς ἑκάστους ἐπυνθάνετο πότερον ὡς   φιλίαν ἢ ὡς πολεμίαν διαπορεύηται τὴν χώραν. οἱ μὲν οὖν ἄλλοι φιλικῶς ἐδέχοντο καὶ παρέπεμπον οἱ δὲ καλούμενοι Τρωαδεῖς, οἷς καὶ Ξέρξης ὡς λέγεται δέδωκε δῶρα, τῆς διόδου μισθὸν ᾔτουν τὸν ̓Αγησίλαον ἑκατὸν ἀργυρίου τάλαντα καὶ γυναῖκας τοσαύτας: ὁ δὲ κατειρωνευσάμενος αὐτοὺς καὶ φήσας “τί οὖν οὐκ εὐθὺς ἦλθον ληψόμενοι” προῆγε καὶ συμβαλὼν αὐτοῖς παρατεταγμένοις τρεψάμενος καὶ διαφθείρας πολλοὺς διῆλθε.
<plut. apoph. 2.43> τῷ δὲ τῶν Μακεδόνων βασιλεῖ τὸ αὐτὸ ἐρώτημα προσέπεμψε: φήσαντος δ' ἐκείνου βουλεύεσθαι, “βουλευέσθω τοίνυν” εἶπεν “ἡμεῖς δὲ πορευσόμεθα.” θαυμάσας οὖν τὴν τόλμαν καὶ δείσας ἐκέλευσεν ὡς φίλον προάγειν.
<plut. apoph. 2.44> τῶν δὲ Θετταλῶν τοῖς πολεμίοις συμμαχούντων, ἐπόρθει τὴν χώραν: εἰς δὲ Λάρισσαν ἔπεμψε Ξενοκλέα καὶ Σκύθην περὶ φιλίας. συλληφθέντων δὲ τούτων καὶ παραφυλαττομένων, οἱ μὲν ἄλλοι  βαρέως φέροντες ᾤοντο δεῖν τὸν ̓Αγησίλαον περιστρατοπεδεύσαντα πολιορκεῖν τὴν Λάρισσαν ὁ δὲ φήσας οὐκ ἂν ἐθελῆσαι Θεσσαλίαν ὅλην λαβεῖν ἀπολέσας τῶν ἀνδρῶν τὸν ἕτερον, ὑποσπόνδους αὐτοὺς ἀπέλαβε.
<plut. apoph. 2.45> πυθόμενος δὲ μάχην γεγονέναι περὶ Κόρινθον,   καὶ Σπαρτιατῶν μὲν παντάπασιν ὀλίγους τεθνάναι, Κορινθίων δὲ καὶ ̓Αθηναίων καὶ τῶν ἄλλων συμμάχων αὐτοῖς παμπόλλους, οὐκ ὤφθη περιχαρὴς;  οὐδ' ἐπηρμένος τῇ νίκῃ, ἀλλὰ καὶ πάνυ βαρὺ στενάξας “φεῦ τᾶς ̔Ελλάδος” ἔφη “ἣ τοσούτους ὑφ' αὑτᾶς ἀπολώλεκεν, ὅσοις ἀρκεῖ τὼς βαρβάρως νικᾶν ἅπαντας.”
<plut. apoph. 2.46> Φαρσαλίων δὲ προσκειμένων καὶ κακουργούντων αὐτοῦ τὸ στράτευμα, πεντακοσίοις ἱππεῦσι τρεψάμενος αὐτοὺς τρόπαιον ἔστησεν ὑπὸ τῷ Ναρθακίῳ: καὶ τὴν νίκην ἐκείνην πάντων ὑπερηγάπησεν, ὅτι συστησάμενος τὸ ἱππικὸν αὐτὸς δι' ἑαυτοῦ,  τούτῳ μόνῳ τοὺς μέγιστον ἐφ' ἱππικῇ φρονοῦντας ἐκράτησε.
<plut. apoph. 2.47> Διφρίδα δὲ οἴκοθεν ἀπαγγείλαντος αὐτῷ εὐθὺς ἐκ παρόδου ἐμβαλεῖν εἰς τὴν Βοιωτίαν, καίτοι ἐκ μείζονος παρασκευῆς ὕστερον τοῦτο ποιῆσαι διανοούμενος,  οὐκ ἀπειθήσας τοῖς ἄρχουσι, μεταπεμψάμενος δύο μόρας τῶν περὶ Κόρινθον στρατευομένων ἐπέβη τῆς Βοιωτίας. καὶ συμβαλὼν ἐν Κορωνείᾳ Θηβαίοις ̓Αθηναίοις ̓Αργείοις Κορινθίοις Λοκροῖς ἀμφοτέροις ἐνίκησε, καίτοι ὑπὸ πολλῶν τραυμάτων  κακῶς τὸ σῶμα διακείμενος, τὴν μεγίστην μάχην ὥς φησι Ξενοφῶν τῶν καθ' ἑαυτὸν γενομένων.
<plut. apoph. 2.48> οὐδὲν δὲ τῶν περὶ τὸν βίον καὶ τὴν δίαιταν διὰ τὰς τοσαύτας εὐτυχίας καὶ νίκας ἤλλαξεν οἴκαδ' ἐπανελθών.
<plut. apoph. 2.49> ὁρῶν δ' ἐνίους τῶν πολιτῶν ἀπὸ ἱπποτροφίας δοκοῦντας εἶναί τινας καὶ μεγαλοφρονοῦντας, ἔπεισε τὴν ἀδελφὴν Κυνίσκαν ἅρμα καθεῖσαν  ̓Ολυμπίασιν ἀγωνίσασθαι, βουλόμενος ἐνδείξασθαι τοῖς ̔́Ελλησιν ὡς οὐδεμιᾶς ἐστιν ἀρετῆς πλούτου δὲ καὶ δαπάνης τὰ τοιαῦτα.
<plut. apoph. 2.50> Ξενοφῶντα δὲ τὸν σοφὸν ἔχων μεθ' ἑαυτοῦ  σπουδαζόμενον, ἐκέλευε τοὺς παῖδας ἐν Λακεδαίμονι τρέφειν μεταπεμψάμενον, τὸ κάλλιστον τῶν μαθημάτων παιδευθησομένους, ἄρχειν τε καὶ ἄρχεσθαι.
<plut. apoph. 2.51> ἄλλοτε δ' ἐρωτώμενος διὰ τί μάλιστα παρὰ τοὺς ἄλλους εὐδοκιμοῦσιν οἱ Σπαρτιᾶται, “διότι  ” εἶπε “παρὰ τοὺς ἄλλους ἀσκοῦσιν ἄρχειν τε καὶ ἄρχεσθαι.”
<plut. apoph. 2.52> Λυσάνδρου δὲ τελευτήσαντος, εὑρὼν ἑταιρείαν πολλὴν συνεστῶσαν, ἣν ἐκεῖνος εὐθὺς ἐπανελθὼν ἀπὸ τῆς ̓Ασίας συνέστησεν ἐπὶ τὸν ̓Αγησίλαον,  ὥρμησεν αὐτὸν ἐξελέγχειν οἷος ἦν ζῶν πολίτης. καὶ λόγον ἀναγνοὺς ἐν βιβλίῳ ἀπολελειμμένον, ὃν ἔγραψε μὲν Κλέων ὁ ̔Αλικαρνασσεύς, ἔμελλε δὲ λέγειν ἀναλαβὼν ὁ Λύσανδρος ἐν τῷ δήμῳ περὶ πραγμάτων καινῶν καὶ μεταστάσεως τοῦ πολιτεύματος, ἠθέλησεν   εἰς μέσον ἐξενεγκεῖν ἐπεὶ δέ τις τῶν γερόντων τὸν λόγον ἐπελθὼν καὶ φοβηθεὶς τὴν δεινότητα συνεβούλευσε μὴ τὸν Λύσανδρον ἀνορύττειν, ἀλλὰ τὸν λόγον μᾶλλον αὐτῷ συγκατορύττειν, ἐπείσθη καὶ ἡσύχασε.
<plut. apoph. 2.53> τοὺς δὲ ὑπεναντιουμένους αὐτῷ φανερῶς μὲν οὐκ ἐτάραττε διαπραττόμενος δὲ πέμπεσθαί τινας ἀεὶ στρατηγοὺς καὶ ἄρχοντας ἐξ αὐτῶν ἐπεδείκνυε γενομένους  ἐν ταῖς ἐξουσίαις πονηροὺς καὶ πλεονέκτας: εἶτα κρινομένοις πάλιν αὖ βοηθῶν καὶ συναγωνιζόμενος οἰκείους ἐποιεῖτο καὶ μεθίστη πρὸς ἑαυτόν, ὥστε οὐδένα ἀντίπαλον εἶναι.
<plut. apoph. 2.54> ἐδεήθη τις αὐτοῦ γράψαι πρὸς τοὺς ἐπ' ̓Ασίας ξένους, ὅπως τύχῃ τοῦ δικαίου “ἀλλ' οἱ ἐμοὶ ξένοι” εἶπε “τὰ δίκαια δι' ἑαυτῶν, κἂν ἐγὼ μὴ γράψω, ποιοῦσιν.”
<plut. apoph. 2.55> ἐπεδείκνυέ τις αὐτῷ τῆς πόλεως τὸ τεῖχος  ὀχυρὸν καὶ καρτερῶς ἄγαν ἐξῳκοδομημένον, καὶ ἠρώτα εἰ καλὸν αὐτῷ φαίνεται: “νὴ Δία'” ἔφη “καλὸν οὐχ ὡς ἀνδράσι δὲ ἀλλ' ὡς γυναιξὶν ἐνοικεῖν.”
<plut. apoph. 2.56> Μεγαρέως δέ τινος περὶ τῆς πόλεως πρὸς αὐτὸν μεγαλαυχουμένου, “μειράκιον” ἔφη “οἱ λόγοι  σου πολλῆς δυνάμεως δέονται.  ”
<plut. apoph. 2.57> ἃ δὲ τοὺς ἄλλους ἑώρα θαυμάζοντας ἐδόκει μηδὲ γινώσκειν. καί ποτε Καλλιππίδης ὁ τῶν τραγῳδιῶν ὑποκριτής, ὄνομα καὶ δόξαν ἔχων ἐν τοῖς ̔́Ελλησι καὶ σπουδαζόμενος ὑπὸ πάντων, πρῶτον μὲν  ἀπήντησεν αὐτῷ καὶ προσεῖπεν, ἔπειτα σοβαρῶς εἰς τοὺς συμπεριπατοῦντας ἐμβαλὼν ἑαυτὸν ἐπεδείκνυτο, νομίζων ἐκεῖνον ἄρξειν τινὸς φιλοφρονήσεως: τέλος δὲ εἶπεν “οὐκ ἐπιγινώσκεις με, ὦ βασιλεῦ, οὐδ' ἤκουσας ὅστις εἰμί;'” ὁ δ' ̓Αγησίλαος ἀποβλέψας εἰς  αὐτὸν εἶπεν “ἀλλ' οὐ τύ ἐσσι Καλλιππίδας ὁ δεικηλίκτας;'” οὕτω δὲ Λακεδαιμόνιοι τοὺς μίμους καλοῦσι.
<plut. apoph. 2.58> τοῦ δὲ μιμουμένου τὴν τῆς ἀηδόνος φωνὴν  ἀκοῦσαι παρακαλούμενος, παρῃτήσατο φήσας “αὐτᾶς ἄκουκα πολλάκις.”
<plut. apoph. 2.59> Μενεκράτους δὲ τοῦ ἰατροῦ, ἐπεὶ κατατυχὼν ἔν τισιν ἀπεγνωσμέναις θεραπείαις Ζεὺς ἐπεκλήθη,  φορτικῶς ταύτῃ χρωμένου τῇ προσωνυμίᾳ, καὶ δὴ πρὸς τὸν ̓Αγησίλαον ἐπιστεῖλαι τολμήσαντος οὕτω “Μενεκράτης Ζεὺς βασιλεῖ ̓Αγησιλάῳ χαίρειν,” οὐκ ἀναγνοὺς τὰ λοιπὰ ἀντέγραψε “βασιλεὺς ̓Αγησίλαος Μενεκράτει ὑγιαίνειν.”
<plut. apoph. 2.60> ἐπεὶ δὲ Κόνων καὶ Φαρνάβαζος τῷ βασιλέως ναυτικῷ θαλαττοκρατοῦντες ἐπολιόρκουν τὰ παράλια τῆς Λακωνικῆς, ἐτειχίσθη δὲ τὸ ἄστυ τῶν ̓Αθηναίων Φαρναβάζου χρήματα δόντος, εἰρήνην  ἐποιήσαντο Λακεδαιμόνιοι πρὸς βασιλέα: καὶ πέμπουσι  πολίτην ̓Ανταλκίδαν πρὸς Τιρίβαζον, τοὺς ἐν τῇ ̓Ασίᾳ ̔́Ελληνας:, ὑπὲρ ὧν ἐπολέμησεν ̓Αγησίλαος, βασιλεῖ παραδιδόντες. ὅθεν δὴ ἥκιστα συνέβη τῆς κακοδοξίας ταύτης ̓Αγησιλάῳ μετασχεῖν ὁ γὰρ ̓Ανταλκίδας ἐχθρὸς ἦν αὐτῷ, καὶ τὴν εἰρήνην ἐξ ἅπαντος  ἔπραττεν, ὡς τοῦ πολέμου τὸν ̓Αγησίλαον αὔξοντος καὶ ποιοῦντος ἐνδοξότατον καὶ μέγιστον.
<plut. apoph. 2.61> οὐ μὴν ἀλλὰ καὶ πρὸς τὸν εἰπόντα μηδίζειν τοὺς Λακεδαιμονίους ἀπεκρίθη μᾶλλον τοὺς Μήδους λακωνίζειν.
<plut. apoph. 2.62> ἐρωτηθεὶς δέ ποτε ὁποτέρα βελτίων τῶν ἀρετῶν, ἀνδρεία ἢ δικαιοσύνη, οὐδὲν ὄφελος ἀνδρείας ἔφασκεν εἶναι μὴ παρούσης δικαιοσύνης: εἰ  δὲ δίκαιοι πάντες γένοιντο, μηδέν' ἀνδρείας δεηθήσεσθαι.
<plut. apoph. 2.63> εἰθισμένων δὲ τῶν τὴν ̓Ασίαν κατοικούντων τὸν Περσῶν βασιλέα μέγαν προσαγορεύειν, “τί  δαὶ ἐκεῖνος ἐμοῦ μείζων” ἔφη, “εἰ μὴ δικαιότερος καὶ σωφρονέστερος;'”
<plut. apoph. 2.64> ἔλεγε δὲ τοὺς τὴν ̓Ασίαν κατοικοῦντας ἐλευθέρους μὲν κακούς, δούλους δὲ ἀγαθοὺς εἶναι.
<plut. apoph. 2.65> ἐρωτηθεὶς δὲ πῶς ἄν τις μάλιστα εὐδοκιμοίη  παρ' ἀνθρώποις “εἰ λέγοι” εἶπε τὰ “ἄριστα, πράττοι δὲ τὰ κάλλιστα,”
<plut. apoph. 2.66> τὸν δὲ στρατηγὸν δεῖν ἔφασκε πρὸς μὲν τοὺς ἐναντίους τόλμαν, πρὸς δὲ τοὺς ὑποτεταγμένους εὔνοιαν ἔχειν.
<plut. apoph. 2.67> ἐπιζητοῦντος δέ τινος τίνα δεῖ μανθάνειν τοὺς; παῖδας, “ταῦτ'” εἶπεν “οἷς καὶ ἄνδρες γενόμενοι χρήσονται.”
<plut. apoph. 2.68> δικάζοντος δέ τινα δίκην αὐτοῦ, καὶ τοῦ μὲν κατηγόρου εὖ εἰρηκότος τοῦ δὲ ἀπολογουμένου  φαύλως, λέγοντος δὲ πρὸς ἕκαστα “̓Αγησίλαε, δεῖ τὸν βασιλέα τοῖς νόμοις βοηθεῖν,” “καὶ τὴν οἰκίαν” ἔφη “εἴ τίς σοι διέσκαπτε καὶ τὸ ἱμάτιον εἰ ἀφῃρεῖτο, προσεδέχου ἂν τὸν οἰκοδόμον ἢ τὸν τὸ ἱμάτιον ὑφάναντα ἐπικουρήσειν σοι;'”
<plut. apoph. 2.69> ἐπιστολῆς δὲ αὐτῷ παρὰ τοῦ Περσῶν βασιλέως κομισθείσης, τῆς εἰρήνης γενομένης ἣν ὁ μετὰ Καλλίου τοῦ Λακεδαιμονίου Πέρσης ἤνεγκε, περὶ   ξενίας καὶ φιλίας, οὐκ ἔλαβεν εἰπὼν ἀπαγγεῖλαι βασιλεῖ ὡς “ἰδίᾳ μὲν πρὸς αὐτὸν οὐδὲν δέοι ἐπιστολὰς πέμπειν: ἢν δὲ φίλος τῇ Λακεδαίμονι καὶ τῇ ̔Ελλάδι εὔνους ὢν φαίνηται, ὅτι καὶ αὐτὸς φίλος  αὐτῷ κατὰ κράτος ἔσοιτο: ἐάν μέντοι ἐπιβουλεύων ἁλίσκηται, μηδ' ἂν πάνυ πολλὰς δέχωμαι ἐπιστολάς, πιστευέτω φίλον με ἕξειν.”
<plut. apoph. 2.70> φιλοτεκνότατος δ' ὢν διαφερόντως, λέγεται ὅτι μικροῖς τοῖς παιδίοις κάλαμον περιβεβηκὼς;  ὥσπερ ἵππον οἴκοι συνέπαιζεν: ὀφθεὶς δὲ ὑπό τινος τῶν φίλων παρεκάλει μηδενὶ φράζειν, πρὶν καὶ αὐτὸς πατὴρ παίδων γένηται.
<plut. apoph. 2.71> συνεχῶς δὲ αὐτοῦ τοῖς Θηβαίοις πολεμοῦντος καὶ τρωθέντος ἐν τῇ μάχῃ, φασὶ τὸν ̓Ανταλκίδαν  εἰπεῖν “καλὰ τὰ διδασκάλια παρὰ Θηβαίων ἀπολαμβάνεις, μὴ βουλομένους αὐτοὺς μηδ' ἐπισταμένους μάχεσθαι διδάξας.” τῷ γὰρ ὄντι Θηβαίους αὐτοὺς ἑαυτῶν πολεμικωτάτους τότε φασὶ γενέσθαι ταῖς πολλαῖς στρατείαις τῶν Λακεδαιμονίων ἐπ' αὐτούς.  διὸ καὶ Λυκοῦργος ὁ παλαιὸς; ἐν ταῖς καλουμέναις ̔Ρήτραις ἀπεῖπε πολλάκις ἐπὶ τοὺς αὐτοὺς στρατεύειν ὅπως πολεμεῖν μὴ μανθάνωσιν.
<plut. apoph. 2.72> ἐπεὶ δὲ ἢκουσέ ποτε δυσχερᾶναι τοὺς συμμάχους  διὰ τὰς συνεχεῖς στρατείας, ὀλίγοις οὖσι  τοῖς Λακεδαιμοίοις πολλοὺς ἀκολουθοῦντας, ἐλέγξαι βουλόμενος αὐτῶν τὸ πλῆθος ἐκέλευσεν ἅπαντας.  τοὺς συμμάχους καθίσαι μετ' ἀλλήλων ἀναμεμιγμένους, ἰδίᾳ δὲ τοὺς Λακεδαιμονίους ἐφ' ἑαυτῶν εἶτα ἐκήρυττε τοὺς; κεραμεῖς ἀνίστασθαι πρώτους, ὡς δὲ ἀνέστησαν οὗτοι, δευτέρους ἐκήρυττε τοὺς  χαλκεῖς, εἶτα τέκτονας ἐφεξῆς καὶ οἰκοδόμους, καὶ τῶν ἄλλων τεχνῶν ἑκάστην. πάντες οὖν ὀλίγου δεῖν ἀνέστησαν οἱ σύμμαχοι, τῶν δὲ Λακεδαιμονίων οὐδείς: ἀπείρητο γὰρ αὐτοῖς; τέχνην ἐργάζεσθαι καὶ μανθάνειν βάναυσον. οὕτω δὴ γελάσας ὁ ̓Αγησίλαος  “ὁρᾶτε” εἶπεν “ὦ ἄνδρες, ὅσῳ πλείονας ὑμῶν στρατιώτας  ἐκπέμπομεν ἡμεῖς;'”
<plut. apoph. 2.73> ἐν δὲ τῇ περὶ Λεῦκτρα μάχῃ, πολλῶν Λακεδαιμονίων φυγόντων καὶ τούτων ταῖς ἐκ τοῦ νόμου αἰτίαις ὑπευθύνων ὄντων, οἱ ἔφοροι ἔρημον ἀνδρῶν  τὴν πόλιν ὁρῶντες δεομένην στρατιωτῶν ἐβούλοντο τὴν ἀτιμίαν λῦσαι καὶ τοὺς νόμους τηρεῖν. αἱροῦνται οὖν νομοθέτην τὸν ̓Αγησίλαον ὁ δὲ προσελθὼν εἰς τὸ δημόσιον “νομοθέτης μὲν οὐκ ἂν γενοίμην ἑτέρων νόμων” εἶπε, “τοῖς γὰρ οὖσιν οὔτ' ἂν προσθείην   τι οὔτ' ἂν ἀφέλοιμι οὔτε μεταποιήσαιμι: τοὺς δὲ ὄντας ἡμῖν νόμους κυρίους εἶναι καλῶς ἔχον ἐστὶν ἀπὸ τῆς αὔριον.”
<plut. apoph. 2.74> τὸν δ' ̓Επαμεινώνδαν ἐπελθόντα μετὰ τοσούτου ῥεύματος καὶ κλύδωνος, τῶν Θηβαίων καὶ συμμάχων  μεγαλαυχουμένων ἐπὶ τῇ νίκῃ, ὅμως εἶρξε τῆς πόλεως καὶ ἀναστρέψαι ἐποίησεν, ὀλίγων ὄντων τῶν ἐν τῇ πόλει.
<plut. apoph. 2.75> ἐν δὲ τῇ περὶ Μαντίνειαν μάχῃ παρεκελεύσατο  τοῖς Λακεδαιμονίοις τοὺς ἄλλους ἐάσαντας πάντας ̓Επαμεινώνδᾳ μάχεσθαι, μόνους λέγων τοὺς ἔμφρονας ἀνδρείους εἶναι καὶ μόνους νίκης αἰτίους ὑπάρχειν : “εἰ οὖν τοῦτον ἀνέλοιμεν, ῥᾷστα τοῦ  ἄλλους ὑποχειρίους ποιήσειν: ἄφρονας γὰρ εἶναι καὶ  οὐδενὸς; ἀξίους.” ὃ καὶ συνέβη: τῆς γὰρ νίκης σὺν ̓Επαμεινώνδᾳ οὔσης καὶ φυγῆς γενομένης, ἐπιστραφέντα αὐτὸν καὶ ἀνακαλούμενον τοὺς ἰδίους τῶν Λακεδαιμονίων τις καιρίως ἐπάταξε, καὶ πεσόντος  ἀναστρέψαντες ἀπὸ τῆς φυγῆς οἱ σὺν ̓Αγησιλάῳ ἐφάμιλλον τὴν νίκην ἐποίησαν, παρὰ πολὺ μὲν τῶν Θηβαίων χειρόνων παρὰ πολὺ δὲ τῶν Λακεδαιμονίων ἀμεινόνων φανέντων.
<plut. apoph. 2.76> χρημάτων δὲ δεομένης τῆς Σπάρτης πρὸς  πόλεμον καὶ ξενοτροφούσης ἐπορεύθη ὁ ̓Αγησίλαος εἰς Αἴγυπτον μεταπεμφθεὶς ὑπὸ τοῦ βασιλέως Αἰγυπτίων ἐπὶ μισθῷ: διὰ δὲ τὸ λιτὸν τῆς ἐσθῆτος εἰς καταφρόνησιν ἦλθε τοῖς ἐγχωρίοις: προσεδόκων γὰρ  τὸν Σπάρτης βασιλέα καθάπερ τὸν Περσῶν κεκοσμημένον  ὄψεσθαι διαπρεπῶς τὸ σῶμα, φαύλην ἔχοντες περὶ βασιλέων δόξαν. ἔδειξε γοῦν αὐτοῖς μεταξύ, ὡς τὸ μεγαλεῖον καὶ ἀξιόλογον νοήσει καὶ ἀνδρείᾳ κτᾶσθαι προσήκει.
<plut. apoph. 2.77> ἐπεὶ δὲ τοὺς παρ' αὐτῷ παραστήσεσθαι  μέλλοντας ἑώρα δεδιότας τὸν ἐπιόντα κίνδυνον διὰ τὸ τῶν πολεμίων πλῆθος εἴκοσι γὰρ ἦσαν μυριάδες καὶ τὴν τῶν περὶ αὑτὸν ὀλιγότητα, πρὸ τῆς  παρατάξεως  ἔγνω προθύσασθαι ἀσυνειδήτως τοῖς ἄλλοις: καὶ ἐπὶ τὴν ἀριστερὰν ὑπεστρωμένῃ τῇ χειρὶ νίκην προσέγραψε. καὶ λαβὼν παρὰ τοῦ μάντεως τὸ ἧπαρ ἐπέθηκε μὲν ἐπὶ τὴν ὑπογεγραμμένην χεῖρα: κρατῶν  δὲ ἐφ' ἱκανὸν χρόνον ὑπέφαινε δισταγμὸν καὶ προσποίησιν ἔχειν ἀποροῦντος, μέχρι τῷ ἥπατι συναναληφθέντες ἐτυπώθησαν οἱ τῶν γραμμάτων χαρακτῆρες. καὶ τότε τοῖς συναγωνίζεσθαι μέλλουσιν ἐπεδείκνυε, φάμενος τοὺς θεοὺς διὰ τῶν γεγραμμένων  ἐκφῆναι νίκην. ἀσφαλὲς οὖν τεκμήριον δόξαντες ἔχειν τοῦ κρατῆσαι ἐθάρρησαν πρὸς τὴν μάχην.
<plut. apoph. 2.78> περιταφρευόντων δὲ τῶν πολεμίων τὸ στρατόπεδον αὐτοῦ διὰ τὸ πλῆθος, καὶ Νεκτανάβιος, ᾧ συνεμάχει, ἀξιοῦντος ἐπεξιέναι καὶ διαμάχεσθαι, οὐκ  ἔφη διακωλύσειν τοὺς πολεμίους ἴσους αὐτοῖς γενέσθαι  βουλομένους. ἔτι δὲ μικρὸν ἀπολιπούσης τῆς τάφρου συνάψαι, κατὰ τοῦτο παρατάξας τὸ διαλεῖπον καὶ πρὸς ἴσους ἴσοις ἀγωνισάμενος τροπὴν ἐποιήσατο καὶ πολὺν φόνον τῶν πολεμίων ὀλίγοις τοῖς περὶ  αὑτὸν στρατιώταις καὶ χρήματα πολλὰ τῇ πόλει διεπέμψατο.
<plut. apoph. 2.79> κατὰ δὲ τὸν Αἰγύπτου ἀπόπλουν ἀποθνήσκων ἐνετείλατο τοῖς περὶ αὑτὸν μήτε πλαστὰν μήτε γραπτὰν μήτε μιμηλὰν τοῦ σώματος εἰκόνα ποιήσασθαι,  “εἰ γάρ τι καλὸν ἔργον πεποίηκα, τοῦτό μου μνημεῖον ἔσται: εἰ δὲ μή, οὐδ' οἱ πάντες ἀνδριάντες, βαναύσων καὶ οὐδενὸς ἀξίων ἔργα ὄντες.”
<plut. apoph. 3.1> ̓Αγησίπολις ὁ Κλεομβρότου, εἰπόντος τινὸς ὅτι Φίλιππος ἐν ὀλίγαις ἡμέραις ̓́Ολυνθον κατέσκαψε, “μὰ τοὺς θεούς” εἶπεν “ἄλλην τοιαύτην ἐν πολλαπλασίονι χρόνῳ οὐκ οἰκοδομήσει.  ”
<plut. apoph. 3.2> ἄλλου δὲ εἰπόντος ὅτι μετὰ τῶν ἀκμαζόντων βασιλεύων ὡμήρευσε καὶ οὐχ οἱ παῖδες οὐδ' αἱ γυναῖκες αὐτῶν, “δικαίως” εἶπεν “αὐτοὺς γὰρ ἡμᾶς καλῶς ἔχον ἐστὶ τὰς αὑτῶν ἁμαρτίας φέρειν.”
<plut. apoph. 3.3> βουλομένου δ' αὐτοῦ σκύλακας οἴκοθεν μεταπέμψασθαι,  ὥς τις εἶπεν “οὐκ ἔστιν ἐξαγωγὴ παρ'  αὐτῶν”, “οὐδὲ γὰρ ἀνδρῶν” ἔφη “πρόσθεν, ἀλλὰ νῦν ἐγένετο.”
<plut. apoph. 4.1> ̓Αγησίπολις ὁ Παυσανίου, ̓Αθηναίων πρὸς αὐτὸν περὶ ὧν εἶχον πρὸς ἀλλήλους ἐγκλημάτων τὴν τῶν Μεγαρέων πόλιν ἔκκλητον λαμβανόντων, “αἰσχρόν” ἔφη “ὦ ̓Αθηναῖοι, τοὺς ἀφηγησαμένους τῶν ̔Ελλήνων ἧσσον εἰδέναι Μεγαρέων τὸ δίκαιον.”
<plut. apoph. 5.1> ̓͂Αγις ὁ ̓Αρχιδάμου, τῶν ἐφόρων ποτὲ εἰπόντων “βάδιζε τοὺς ἡβῶντας ἔχων ἐπὶ τὴν τούτου   πατρίδα: ἡγήσεται δέ σοι αὐτὸς οὗτος; ἐπὶ τὴν ἀκρόπολιν”, “καὶ πῶς” εἶπε “καλῶς ἔχον ἐστίν, ὦ ἔφοροι, τοσούτους νέους πιστεύειν τῷ τὴν ἑαυτοῦ πατρίδα προδιδόντι”
<plut. apoph. 5.2> ἐρωτηθεὶς δὲ τί μάλιστα μάθημα ἐν Σπάρτῃ ἀσκεῖται “τὸ γινώσκειν” εἶπεν “ἄρχειν τε καὶ ἄρχεσθαι.”
<plut. apoph. 5.3> οὐκ ἔφη δὲ τοὺς Λακεδαιμονίους ἐρωτᾶν πόσοι εἰσὶν οἱ πολέμιοι, ἀλλὰ ποῦ εἰσίν.
<plut. apoph. 5.4> ἐν δὲ Μαντινείᾳ κωλυόμενος διαμάχεσθαι τοῖς πολεμίοις πλείοσιν οὖσιν, εἶπεν “ἀνάγκη πολλοῖς μάχεσθαι τὸν ἄρχειν πολλῶν βουλόμενον.”
<plut. apoph. 5.5> πυνθανομένου δέ τινος πόσοι εἰσὶν οἱ Λακεδαιμόνιοι,  “ὅσοι ἱκανοί” εἶπε “τοὺς κακοὺς ἀπερύκειν.”
<plut. apoph. 5.6> διερχόμενος δὲ τὰ τῶν Κορινθίων τείχη καὶ θεασάμενος ὑψηλά τε καὶ ὀχυρὰ ἐπὶ πολύ τε παρατείνοντα,  “τίνες” εἶπεν “αἳ τὸν τόπον κατοικοῦσι  γυναῖκες;”
<plut. apoph. 5.7> σοφιστοῦ δέ τινος εἰπόντος “πάντων λόγος ἐστὶ κράτιστον”, “οὐκοῦν” ἔφη “σὺ ἐὰν σιωπᾷς οὐδενὸς ἄξιος εἶ.”
<plut. apoph. 5.8> ὡς δὲ ̓Αργεῖοι μετὰ τὴν ἧτταν ἀπήντων αὐτῷ  πάλιν θρασύτερον, ταρασσομένους ὁρῶν τοὺς συμμάχους “θαρρεῖτε” εἶπεν “ὦ ἄνδρες: ὅπου γὰρ ἡμεῖς οἱ νικῶντες; ὀρρωδοῦμεν, τί δοκεῖτε ποιεῖν τοὺς ὑφ' ἡμῶν νενικημένους;”
<plut. apoph. 5.9> πρὸς δὲ τὸν ἐκ τῶν ̓Αβδήρων πρεσβευτήν,   ὅτε κατεπαύσατο πολλὰ εἰπών, ἐρωτῶντα τί τοῖς πολίταις ἀπαγγείλῃ, “ὅτι” ἔφη “ὅσον σὺ χρόνον λέγειν ἔχρῃζες, τοσοῦτον ἐγὼ σιωπῶν ἤκουον.”
<plut. apoph. 5.10> ἐπαινούντων δέ τινων ̓Ηλείους, ὅτι δικαιότατοί εἰσι περὶ τὸν ἀγῶνα τῶν ̓Ολυμπίων, “καὶ τί  μέγα” εἶπεν “ἢ θαυμαστὸν ποιοῦσιν, εἰ ἐν ἔτεσι πέντε μιᾷ μόνον ἡμέρᾳ δικαιοσύνῃ χρῶνται;”
<plut. apoph. 5.11> πρὸς δὲ τοὺς φάσκοντας ὅτι φθονοῦσί τινες αὐτῷ τῶν ἐκ τῆς ἑτέρας οἰκίας, “οὐκοῦν” ἔφη “τὰ  ἴδια αὐτοὺς κακὰ λυπήσει, καὶ πρὸς τούτοις τά τε ἐμὰ καὶ τὰ τῶν ἐμῶν φίλων ἀγαθά.”
<plut. apoph. 5.12> συμβουλεύοντος δέ τινος ὅτι δεῖ τοῖς φεύγουσι τῶν πολεμίων διδόναι δίοδον, “καὶ πῶς” ἔφη “τοῖς διὰ δειλίαν φεύγουσι μὴ μαχόμενοι τοῖς δι'  ἀνδρείαν μένουσι μαχεσόμεθα.”
<plut. apoph. 5.13> προφερομένου δέ τινος περὶ τῆς τῶν ̔Ελλήνων ἐλευθερίας οὐκ ἀγεννῆ μέν, δυσχερῆ δὲ ἐπιτελεσθῆναι, “προσδέονταί σου ὦ ξένε” ἔφη “οἱ λόγοι δυνάμεως; καὶ χρημάτων.”
<plut. apoph. 5.14> λέγοντος δέ τινος ὅτι Φίλιππος αὐτοῖς ἀνεπίβατον τὴν ̔Ελλάδα ποιήσει, “ἱκανὴ ἡμῖν” ἔφη “ὦ ξένε ἡ ἐν τῇ ἰδίᾳ ἀναστροφή.”
<plut. apoph. 5.15> πρεσβευτὴς ἐκ Περίνθου παραγενόμενος εἰς Λακεδαίμονα ἐμακρηγόρει: ὡς δὲ ἐπαύσατο λέγων  καὶ ἠρώτα τὸν ̓͂Αγιν τί δεῖ τοῖς Περινθίοις ἀπαγγεῖλαι, “τί δ' ἄλλο” ἔφη “ἢ ὅτι σὺ μὲν μόλις ἐπαύσω λέγων, ἐγὼ δὲ σιωπῶν;'”
<plut. apoph. 5.16> πρεσβεύων δὲ μόνος ἧκε πρὸς Φίλιππον:  εἰπόντος; δ' ἐκείνου “τί τοῦτο; μόνος ἥκεις;'” ἔφη  “καὶ γὰρ πρὸς ἕνα.”
<plut. apoph. 5.17> φήσαντος δέ τινος τῶν πρεσβυτέρων πρὸς αὐτὸν γηραιὸν ὄντα, ἐπειδὴ τὰ ἀρχαῖα νόμιμα ἐκλυόμενα  ἑώρα ἄλλα δὲ παρεισδυόμενα μοχθηρά, διότι τὰ ἄνω κάτω ἢδη γίνεται ἐν τῇ Σπάρτῃ, παίζων εἶπε “κατὰ λόγον οὕτω προβαίνει τὰ πράγματα, εἰ τοῦτο γίνεται: καὶ γὰρ ἐγὼ παῖς; ὢν ἤκουον παρὰ τοῦ  πατρός, ὅτι τὰ ἄνω κάτω γέγονε παρ' αὐτοῖς: ἔφη δὲ καὶ τὸν πατέρα αὐτῷ παιδὶ ὄντι τοῦτο εἰρηκέναι: ὥστε οὐ χρὴ θαυμάζειν, εἰ χείρω τὰ μετὰ ταῦτα  τῶν προτέρων, ἀλλ' εἴ που βελτίω καὶ παραπλήσια γένοιτο.”
<plut. apoph. 5.18> ἐρωτηθεὶς δὲ πῶς ἄν τις ἐλεύθερος διαμένοι, “θανάτου καταφρονῶν” ἔφη.
<plut. apoph. 6.1> ̓͂Αγις ὁ νεώτερος, Δημάδου λέγοντος ὅτι τὰ Λακωνικὰ ξίφη διὰ μικρότητα καταπίνουσιν οἱ θαυματοποιοί, “καὶ μήν” ἔφη “οἱ Λακεδαιμόνιοι τῶν  πολεμίων τοῖς ξίφεσιν ἐφικνοῦνται.”
<plut. apoph. 6.2> πρὸς δὲ ἄνθρωπον πονηρὸν ἐρωτῶντα πολλάκις τίς ἄριστος εἴη Σπαρτιάτης “ὁ σοὶ ἀνομοιότατος;.”
<plut. apoph. 7.1> ̓͂Αγις ὁ τελευταῖος τῶν Λακεδαιμονίων βασιλέων  ἐξ ἐνέδρας συλληφθεὶς καὶ καταδικασθεὶς ὑπὸ τῶν ἐφόρων χωρὶς δίκης , ἀπαγόμενος ἐπὶ τὸν βρόχον ἰδών τινα τῶν ὑπηρετῶν κλαίοντα, “παῦσαι” εἶπεν “ὦ ἄνθρωπε ἐπ' ἐμοὶ κλαίειν: καὶ γὰρ οὕτω  παρανόμως καὶ ἀδίκως ἀπολλύμενος, κρείσσων εἰμὶ τῶν ἀναιρούντων.” καὶ ταῦτα εἰπὼν παρέδωκε τῷ βρόχῳ τὸν τράχηλον ἑκουσίως
<plut. apoph. 8.1> ̓Ακρότατος, ἐπεὶ οἱ γονεῖς αὐτὸν ἄδικόν τι συμπρᾶξαι  αὐτοῖς ἠξίουν, μέχρι τινὸς ἀντέλεγεν: ὡς δὲ ἐνέκειντο, εἶπεν “ἕως μὲν παρ' ὑμῖν ἦν, οὐκ  ἠπιστάμην δικαιοσύνης οὐδεμίαν ἔννοιαν ἐπεὶ δὲ με τῇ πατρίδι παρέδοτε καὶ τοῖς ταύτης νόμοις, ἔτι δὲ δικαιοσύνῃ καὶ καλοκαγαθίᾳ ἐπαιδεύσατε ὡς  ἠδύνασθε, τούτοις πειράσομαι ἢ ὑμῖν ἕπεσθαι: καὶ ἐπεὶ θέλετε ἄριστα πράττειν, ἄριστα δὲ τὰ δίκαιά ἐστι καὶ ἰδιώτῃ καὶ πολὺ μᾶλλον ἄρχοντι, πράξω ἃ θέλετε ἃ δὲ λέγετε παραιτήσομαι.”
<plut. apoph. 9.1> ̓Αλκαμένης; ὁ Τηλέκλου, πυθομένου τινὸς  πῶς ἄν τις ἄριστα βασιλείαν διατηροίη, “εἰ περὶ πλείονος” ἔφη “τὸ κέρδος μὴ ποιοῖτο.”
<plut. apoph. 9.2> ἑτέρου δὲ ἐπιζητοῦντος διὰ τί παρὰ Μεσσηνίων  δῶρα οὐκ ἐδέξατο, “ὅτι λαβόντος μου” ἔφη “πρὸς τοὺς νόμους εἰρήνην ἄγειν ἀδύνατον.”
<plut. apoph. 9.3> λέγοντος δέ τινος ὅτι συνεσταλμένως ζῇ ἱκανὴν οὐσίαν κεκτημένος, “καλὸν γάρ” ἔφη “πολλὰ κεκτημένον ζῆν κατὰ λογισμὸν καὶ μὴ κατὰ τὴν ἐπιθυμίαν.”
<plut. apoph. 10.1> ̓Αναξανδρίδας ὁ Λέοντος πρὸς τὸν δυσφοροῦντα διὰ τὴν ἐκ τῆς πόλεως αὐτῷ γενομένην φυγὴν “ὦ λῷστε” ἔφη “μὴ τὴν πόλιν φεύγων ὀρρώδει, ἀλλὰ τὴν δικαιοσύνην.”
<plut. apoph. 10.2> τῷ δὲ τοῖς ἐφόροις τὰ δέοντα μὲν λέγοντι πλείω δὲ τῶν ἱκανῶν “ὦ ξένε” ἔφη “οὐκ ἐν δέοντι τῷ δέοντι χρῇ,”
<plut. apoph. 10.3> πυνθανομένου δέ τινος διὰ τί τοῖς εἵλωσι τοὺς ἀγροὺς ἐγχειρίζουσι καὶ οὐκ αὐτοὶ ἐπιμελοῦνται,  “ὅτι” ἔφη “οὐ τούτων ἐπιμελούμενοι ἀλλ' αὑτῶν αὐτοὺς ἐκτησάμεθα.”
<plut. apoph. 10.4> ἑτέρου δέ τινος λέγοντος, ὅτι βλάπτουσιν αἱ δόξαι καὶ ὅτι τούτων ὁ ἀπαλλαγεὶς εὐδαιμονήσει, “οὐκοῦν οἱ τὰ ἄδικα ποιοῦντες” ἔφη “κατὰ τὸν σὸν  λόγον εὐδαίμονες ἄν εἶεν: πῶς γὰρ ἄν τις ἱεροσυλῶν ἢ ἀδικῶν δόξης ἐπιμελοῖτο;'”
<plut. apoph. 10.5> ἄλλου δὲ ἐρωτῶντος διὰ τί ἐν τοῖς πολέμοις Σπαρτιᾶται θαρσαλέως κινδυνεύουσιν, “ὅτι” ἔφη “αἰδεῖσθαι περὶ βίου μελετῶμεν, οὐχ ὣσπερ οἱ ἄλλοι  φοβεῖσθαι.”
<plut. apoph. 10.6> ἐρωτῶντος δέ τινος αὐτὸν διὰ τί τὰς περὶ  θανάτου δίκας πλείοσιν ἡμέραις οἱ γέροντες κρίνουσιν, κἂν ἀποφύγῃ τις, ἔτι οὐδὲν ἧσσόν ἐστιν ὑπόδικος, “πολλαῖς μὲν ἔφη ἡμέραις κρίνουσι, ὅτι περὶ θανάτου τοῖς διαμαρτάνουσιν οὐκ ἔστι μεταβουλεύσασθαι:  νόμῳ δὲ ὑπόδικον δεήσει εἶναι, ὅτι κατὰ τοῦτον τὸν νόμον ἂν εἴη καὶ τὸ κρείττονα βουλεύσασθαι.”
<plut. apoph. 11.1> ̓Ανάξανδρος ὁ Εὐρυκράτεος, πυνθανομένου τινὸς διὰ τί χρήματα οὐ συνάγουσιν εἰς τὸ δημόσιον, “ὅπως” ἔφη “μὴ οἱ φύλακες αὐτῶν γινόμενοι διαφθείρωνται.”
<plut. apoph. 12.1> ̓Αναξίλας πρὸς τὸν θαυμάζοντα διὰ τί οἱ ἔφοροι  τοῖς βασιλεῦσιν οὐχ ὑπεξανίστανται, καὶ ταῦτα ὑπὸ τῶν βασιλέων καθιστάμενοι, “διὰ τὴν αὐτὴν αἰτίαν” ἔφη “δι' ἣν καὶ ἐφορεύουσιν.”
<plut. apoph. 13.1> ̓Ανδροκλείδας ὁ Λάκων πηρωθεὶς τὸ σκέλος κατέταξεν αὑτὸν εἰς τοὺς πολεμιστάς: ὡς; δ' ἐνίσταντὸ  τινες διακωλύοντες ὅτι ἐπεπήρωτο, “ἀλλ' οὐ φεύγοντα” εἶπε “μένοντα δὲ δεῖ τοῖς ἀντιτεταγμένοις μάχεσθαι.”
<plut. apoph. 14.1> ̓Ανταλκίδας ἐν Σαμοθρᾴκῃ μυούμενος, ἐρωτηθεὶς  ὑπὸ τοῦ ἱερέως τί δεινότερον δέδρακεν ἐν  τῷ βίῳ, “εἴ τί μοι πέπρακται τοιοῦτον, εἴσονται” εἶπεν “αὐτοὶ οἱ θεοί.”
<plut. apoph. 14.2> πρὸς δὲ τὸν ἀμαθεῖς καλοῦντα τοὺς Λακεδαιμονίους; ̓Αθηναῖον “μόνοι γοῦν” εἶπεν “ἡμεῖς οὐδὲν μεμαθήκαμεν παρ' ὑμῶν κακόν.  ”
<plut. apoph. 14.3> ἑτέρου δ' ̓Αθηναίου: πρὸς αὐτὸν εἰπόντος “ἀλλὰ μὴν ἡμεῖς ἀπὸ τοῦ Κηφισοῦ πολλάκις ὑμᾶς:  ἐδιώξαμεν”, “ἡμεῖς δέ” ἔφη “οὐδέποτε ὑμᾶς ἀπὸ τοῦ Εὐρώτα.”
<plut. apoph. 14.4> ἐρωτηθεὶς δὲ πῶς ἄν τις μάλιστα ἀρέσκοι τοῖς ἀνθρώποις, “εἰ ἣδιστα μέν” ἔφη “αὐτοῖς διαλέγοιτο,  ὠφελιμώτατα δὲ προσφέροιτο.”
<plut. apoph. 14.5> σοφιστοῦ δὲ μέλλοντος ἀναγινώσκειν ἐγκώμιον ̔Ηρακλέους, “τίς γὰρ αὐτόν” ἔφη “ψέγει;'”
<plut. apoph. 14.6> πρὸς ̓Αγησίλαον πληγέντα ἐν μάχῃ ὑπὸ Θηβαίων “ἀπέχεις” εἶπε “τὰ διδασκάλια, μὴ βουλομένους  αὐτοὺς μηδ' ἐπισταμένους μάχεσθαι διδάξας.” ἐδόκουν γὰρ ταῖς συνεχέσιν ἐπ' αὐτοὺς τοῦ ̓Αγησιλάου στρατείαις μάχιμοι γεγονέναι.
<plut. apoph. 14.7> τείχη δὲ ἔλεγεν εἶναι τῆς Σπάρτης τοὺς νέους, ὅρια δὲ τὰς ἐπιδορατίδας.
<plut. apoph. 14.8> πρὸς δὲ τὸν ἐπιζητοῦντα ὅ τι ἐγχειριδίοις βραχέσι κατὰ πόλεμον χρῶνται Λακεδαιμόνιοι, “διότι” εἶπε “πλησίον τοῖς πολεμίοις μαχόμεθα.”
<plut. apoph. 15.1> ̓Αντίοχος ἐφορεύων ὡς ἤκουσεν ὅτι Μεσσηνίοις Φίλιππος τὴν χώραν ἔδωκεν, ἠρώτησεν εἰ καὶ δύναμιν αὐτοῖς παρέσχετο ὥστε μαχομένους περὶ τῆς  χώρας κρατεῖν
<plut. apoph. 16.1> ̓́Αρευς, ἐπαινούντων τινῶν οὐκ ἰδίας ἀλλά τινας τῶν ἀλλοτρίων γυναικῶν, “μὰ τοὺς θεοὺς”  εἶπε “περὶ τῶν καλῶν κἀγαθῶν γυναικῶν οὐδένα δεῖ λόγον εἰκῆ λέγεσθαι, ἀγνοεῖσθαι δ' αὐτὰς τὸ παράπαν, ὁποῖαι τυγχάνουσι, πλὴν μόνοις τοῖς συμβιοῦσι.  ”
<plut. apoph. 16.2> διὰ Σελινοῦντος δέ ποτε τῆς Σικελίας πορευόμενος ἰδὼν ἐπὶ μνήματος; ἐλεγεῖον ἐπιγεγραμμένον   σβεννύντας ποτὲ τούσδε τυραννίδα χάλκεος ̓́Αρης   εἷλε: Σελινοῦντος δ' ἀμφὶ πύλαις ἔθανον   , “δικαίως” ἔφη “ἀπεθάνετε τυραννίδα καιομένην ἀποσβεννύναι  ἐπιχειρήσαντες: τοὐναντίον γὰρ ἔδει ὅλην αὐτὴν ἀφεῖναι κατακαῆναι.”
<plut. apoph. 17.1> ἀρίστων, ἐπαινοῦντός τινος τὴν τοῦ Κλεομένους χρείαν, ὅτι ἐρωτηθεὶς; τί δεῖ τὸν ἀγαθὸν βασιλέα ποιεῖν εἶπε τοὺς μὲν φίλους εὐεργετεῖν τοὺς  δὲ ἐχθροὺς κακῶς ποιεῖν: “καὶ πόσῳ κρεῖσσον” ἔφη “ὦ λῷστε, τοὺς μὲν φίλους εὐεργετεῖν τοὺς δὲ ἐχθροὺς φίλους ποιεῖν;'” αὕτη Σωκράτους ὁμολογουμένη πρὸς πάντων χρεία οὖσα καὶ εἰς αὐτὸν ἀναφέρεται.
<plut. apoph. 17.2> πυνθανομένου δέ τινος πόσοι Σπαρτιᾶται τὸ πλῆθος, “ὅσοι ἱκανοί” εἶπε “τοὺς ἐχθροὺς ἀπερύκειν.”
<plut. apoph. 17.3> τῶν ̓Αθηναίων δέ τινος; ἔπαινον ἐπιτάφιον  ἀναγινώσκοντος τῶν πεσόντων ὑπὸ Λακεδαιμονίων,  “ποδαποὺς οὖν” ἔφη “τοὺς ἡμετέρους νομίζεις εἶναι νικήσαντας τούτους;”
<plut. apoph. 18.1> ̓Αρχιδαμίδας πρὸς τὸν ἐπαινοῦντα Χαρίλαν, ὅτι πρὸς ἅπαντας ὁμοίως πρᾶος ἦν, “καὶ πῶς τις” ἔφη “δικαίως ἂν ἐπαινοῖτο, εἰ καὶ πρὸς τοὺς πονηροὺς πρᾶος εἴη;”
<plut. apoph. 18.2> μεμφομένου δέ τινος ̔Εκαταῖον τὸν σοφιστήν, ὅτι παραληφθεὶς εἰς τὸ συσσίτιον, αὐτῶν οὐδὲν ἔλεγεν, “ἀγνοεῖν μοι δοκεῖς” εἶπεν “ὅτι ὁ εἰδὼς λόγον καὶ τὸν τοῦ λέγειν καιρὸν οἶδεν.”
<plut. apoph. 19.1> ̓Αρχίδαμος ὁ Ζευξιδάμου, πυθομένου τινὸς  αὐτοῦ τίνες προεστήκασι τῆς: Σπάρτης, “οἱ νόμοι καὶ τὰ ἀρχεῖα” ἔφη “κατὰ τοὺς νόμους.”
<plut. apoph. 19.2> πρὸς δὲ τὸν ἐπαινοῦντα κιθαρῳδὸν καὶ θαυμάζοντα τὴν δύναμιν αὐτοῦ “ὦ λῷστε” ἔφη “ποῖον γέρας παρὰ σοῦ τοῖς ἀγαθοῖς ἀνδράσιν ἔσται, ὅταν  κιθαρῳδὸν οὕτως ἐπαινῇς;”
<plut. apoph. 19.3> ἐπεὶ δέ τις αὐτῷ συνιστὰς ψάλτην εἶπεν “οὗτος ἀγαθὸς ψάλτης ἐστίν”, “παρ' ἡμῖν δέ γε οὗτος” ἔφη “ἀγαθὸς ζωμοποιός,” ὡς οὐδὲν διαφέρον δι' ὀργάνων φωνῆς ἡδονὴν ἐμποιεῖν τῆς δι' ὄψων   καὶ ζωμοῦ σκευασίας.
<plut. apoph. 19.4> ὑπισχνουμένου δέ τινος αὐτῷ τὸν οἶνον ἡδὺν ποιήσειν, “πρὸς τί;” ἔφη “καὶ γὰρ δαπανηθήσεται πλείων καὶ ποιήσει τὰ ἀνδρεῖα ἀχρηστότερα.”
<plut. apoph. 19.5> ἐπιὼν δὲ τὴν Κορινθίων πόλιν μετὰ  στρατεύματος εἶδεν ἐκ του περὶ τὸ τεῖχος τόπου λαγωοὺς ἀναστάντας: εἶπεν οὖν πρός τοὺς συστρατιώτας, “εὐάλωτοι ἡμῖν οἱ πολέμιοί εἰσι.”
<plut. apoph. 19.6> δύο δέ τινων διαιτητὴν αὐτὸν λαβόντων,  ἀγαγὼν εἰς τὸ τῆς Χαλκιοίκου τέμενος ἐξώρκισεν ἐμμεῖναι τοῖς: κριθεῖσιν αὐτούς: ὀμοσάντων δὲ ἐκείνων “κρίνω τοίνυν” ἔφη “μὴ πρότερον ἀπελθεῖν ὑμᾶς ἐκ τοῦ τεμένους, πρὶν ἂν τὰ πρὸς ἀλλήλους  διαλύσησθε.”
<plut. apoph. 19.7> ταῖς δὲ θυγατράσιν αὐτοῦ ἱματισμὸν πολυτελῆ Διονυσίου τοῦ Σικελίας τυράννου πέμψαντος, οὐκ ἐδέξατο εἰπών “φοβοῦμαι μὴ περιθέμεναι αἱ κόραι φανῶσί μοι αἰσχραί.”
<plut. apoph. 19.8> θεασάμενος δὲ τὸν υἱὸν προπετῶς μαχόμενον ̓Αθηναίοις “ἢ τῇ δυνάμει πρόσθες” ἔφη “ἢ τοῦ φρονήματος ὕφες.”
<plut. apoph. 20.1> ̓Αρχίδαμος ὁ ̓Αγησιλάου, Φιλίππου μετὰ τὴν ἐν Χαιρωνείᾳ μάχην σκληροτέραν αὐτῷ ἐπιστολὴν  γράψαντος , ἀντέγραψεν “εἰ μετρήσαις τὴν σαυτοῦ  σκιάν, οὐκ ἂν εὕροις αὐτὴν μείζονα γεγενημένην ἢ πρὶν νικᾶν.”
<plut. apoph. 20.2> ἐρωτηθεὶς δὲ πόσης χώρας κρατοῦσιν οἱ Σπαρτιᾶται “ὅσης ἄν” ἔφη “τῷ δόρατι ἐφίκωνται.”
<plut. apoph. 20.3> Περιάνδρου δὲ τοῦ ἰατροῦ ἀξιολόγου κατὰ  τέχνην ὄντος καὶ ἐπαινουμένου ἐς τὰ μάλιστα, φαῦλα δὲ ποιήματα γράφοντος, “τί δήποτε, ὦ Περίανδρε”  εἶπεν “ἀντὶ χαρίεντος ἰατροῦ κακὸς ποιητὴς καλεῖσθαι ἐπιθυμεῖς;”
<plut. apoph. 20.4> ἐν δὲ τῷ πρὸς Φίλιππον πολέμῳ συμβουλευόντων τινῶν ὅτι πόρρω τῆς οἰκείας τὴν μάχην  συνάπτειν δεῖ, “ἀλλ' οὐ τοῦτο” ἔφη “ὁρᾶν δεῖ, ἀλλ' οἷ μαχούμενοι κρείσσονες τῶν πολεμίων ἐσόμεθα.”
<plut. apoph. 20.5> πρὸς δὲ τοὺς ἐπαινοῦντας αὐτόν, ὅτε τὴν πρὸς ̓Αρκάδας μάχην ἐνίκησε, “βέλτιον ἂν ἦν, εἰ τῇ φρονήσει” ἔφη “αὐτοὺς ἐνικῶμεν μᾶλλον ἢ τῇ  ἰσχύι.”
<plut. apoph. 20.6> ὅτε δὲ εἰς ̓Αρκαδίαν ἐνέβαλε, πυθόμενος βοηθεῖν αὐτοῖς ̓Ηλείους ἐπέστειλεν αὐτοῖς “̓Αρχίδαμος ̓Ηλείοις: καλὸν ἡσυχία.”
<plut. apoph. 20.7> τῶν δὲ συμμάχων ἐν τῷ Πελοποννησιακῷ  πολέμῳ ἐπιζητούντων, πόσα χρήματα ἀρκέσει, καὶ ἀξιούντων ὁρίσαι τοὺς φόρους, “ὁ πόλεμος” ἔφη “οὐ τεταγμένα σιτεῖται.”
<plut. apoph. 20.8> καταπελτικὸν δὲ ἰδὼν βέλος τότε πρῶτον ἐκ Σικελίας κομισθὲν ἀνεβόησεν “̔Ηράκλεις, ἀπόλωλεν  ἀνδρὸς ἁρετά.”
<plut. apoph. 20.9> ἐπεὶ δὲ οὐκ ἐβούλοντο ̔́Ελληνες πείθεσθαι αὐτῷ καὶ λῦσαι τὰς πρὸς ̓Αντίγονον καὶ Κρατερὸν  τοὺς Μακεδόνας ὁμολογίας καὶ ἐλεύθεροι εἶναι, ὡς χαλεπωτέρων ἐσομένων Λακεδαιμονίων ἢ Μακεδόνων,  εἶπε “πρόβατον μὲν ἀεὶ τὴν αὐτὴν φθέγγεται φωνήν, ἄνθρωπος δὲ πολλὰς καὶ ποικίλας, ἕως ἂν τὸ δόξαν ἐπιτελέσῃ.  ”
<plut. apoph. 21.1> ̓Αστυκρατίδας, εἰπόντος τινὸς αὐτῷ μετὰ τὸ ἡττηθῆναι ̓͂Αγιν τὸν βασιλέα ἐν τῇ πρὸς ̓Αντίπατρον μάχῃ περὶ Μεγάλην πόλιν “τί ποιήσετε, ὦ Λακεδαιμόνιοι; ἦ δουλεύσετε Μακεδόσιν;'” εἶπε “τί δέ;  κωλῦσαι ἂν δύναιτο ̓Αντίπατρος μαχομένους ἡμᾶς ἀποθανεῖν ὑπὲρ τῆς Σπάρτης;”
<plut. apoph. 22.1> βίας ἐνεδρευθεὶς ὑπὸ ̓Ιφικράτους τοῦ ̓Αθηναίων στρατηγοῦ καὶ ἐρωτώμενος ὑπὸ τῶν στρατιωτῶν τί δεῖ ποιεῖν, “τί γὰρ ἄλλο” ἔφη “ἢ ὑμᾶς μὲν σῴζεσθαι,  ἐμὲ δὲ μαχόμενον ἀποθανεῖν.”
<plut. apoph. 23.1> Βρασίδας ἐν ἰσχάσι συλλαβὼν μῦν καὶ δηχθεὶς ἀφῆκεν: εἶτα πρὸς τοὺς παρόντας “οὐδὲν οὕτως” ἔφη “μικρόν ἐστιν, ὃ οὐ σῴζεται τολμῶν ἀμύνεσθαι τοὺς ἐπιχειροῦντας.  ”
<plut. apoph. 23.2> ἐν δέ τινι μάχῃ διὰ τῆς ἀσπίδος ἀκοντισθεὶς καὶ τὸ δόρυ τοῦ τραύματος ἐξελκύσας αὐτῷ τούτῳ  τὸν πολέμιον ἀπέκτεινε 'καὶ πῶς ἐτρώθη ἐρωτηθεὶς “προδούσης με” ἔφη “τῆς ἀσπίδος.”
<plut. apoph. 23.3> ἐξελθὼν δὲ ἐπὶ πόλεμον ἔγραψε τοῖς; ἐφόροις  “ἅσσα δηλῶμαι πράξω κατὰ πόλεμον ἢ τεθναξοῦμαι.”
<plut. apoph. 23.4> ἐπεὶ δὲ συνέβη πεσεῖν αὐτὸν ἐλευθεροῦντα  τοὺς ἐπὶ Θρᾴκης; ̔́Ελληνας, οἱ δὲ πεμφθέντες εἰς Λακεδαίμονα πρέσβεις τῇ μητρὶ αὐτοῦ ̓Αργιλεωνίδι προσῆλθον πρῶτον μὲν ἠρώτησεν εἰ καλῶς ὁ Βρασίδας ἐτελεύτησεν ἐγκωμιαζόντων δὲ τῶν Θρᾳκῶν  καὶ λεγόντων ὡς οὐδεὶς ἄλλος ἐστὶ τοιοῦτος, “ἀγνοεῖτε” εἶπεν “ὦ ξένοι Βρασίδας γὰρ ἦν μὲν ἀνὴρ ἀγαθός,  πολλοὺς δ' ἐκείνου κρείσσονας ἔχει ἡ Σπάρτη.”
<plut. apoph. 24.1> Δαμωνίδας ταχθεὶς ἔσχατος τοῦ χοροῦ ὑπὸ τοῦ τὸν χορὸν ἱστῶντος “εὖγε” εἶπεν “ὦ χοραγέ, ἐξεῦρες  πῶς καὶ αὕτη ἡ χώρα ἄτιμος οὖσα ἔντιμος γένηται.”
<plut. apoph. 25.1> Δᾶμις πρὸς τὰ ἐπισταλέντα παρὰ τοῦ ̓Αλεξάνδρου θεὸν εἶναι ψηφίσασθαι, “συγχωροῦμεν” ἔφη “̓Αλεξάνδρῳ, ἐὰν θέλῃ, θεὸς καλεῖσθαι.”
<plut. apoph. 26.1> Δαμίνδας, Φιλίππου ἐμβαλόντος; εἰς Πελοπόννησον καὶ εἰπόντος τινὸς “κινδυνεύουσι δεινὰ παθεῖν Λακεδαιμόνιοι , εἰ μὴ τὰς πρὸς αὐτὸν διαλλαγὰς ποιήσονται,'” “ἀνδρόγυνε” εἶπε “τί δ' ἂν πάθοιμεν δεινὸν θανάτου καταφρονήσαντες;”
<plut. apoph. 27.1> Δερκυλλίδας, Πύρρου τὴν στρατιὰν ἐπὶ τῆς Σπαρτιάτιδος ἔχοντος, πεμφθεὶς πρὸς αὐτὸν πρεσβευτής,  τοῦ Πύρρου προστάττοντος καταδέχεσθαι τὸν βασιλέα αὐτῶν Κλεώνυμον ἢ γνώσεσθαι ὡς οὐδενὸς τῶν ἄλλων ἀνδρειότεροι τυγχάνουσιν, ὑποτυχὼν εἶπεν “εἰ μὲν θεός ἐστιν, οὐ φοβούμεθα τοῦτον: οὐδὲν γὰρ  ἀδικοῦμεν: εἰ δὲ ἄνθρωπος, οὐχ ἡμῶν γε κρείσσων.”
<plut. apoph. 28.1> Δημάρατος, ̓Ορόντου πρὸς αὐτὸν σκληρότερον  ὁμιλήσαντος καὶ εἰπόντος τινὸς “σκληρῶς σοι κέχρηται ̓Ορόντης, ὦ Δημάρατε”, “οὐδὲν ἥμαρτεν εἰς ἐμὲ” εἶπεν “οἱ γὰρ πρὸς χάριν ὁμιλοῦντες βλάπτουσιν  οὐχ οἱ μετὰ ἀπεχθείας.”
<plut. apoph. 28.2> ἐρωτήσαντος δέ τινος διὰ τί τοὺς μὲν τὰς ἀσπίδας παρ' αὐτοῖς ἀποβαλόντας ἀτιμοῦσι, τοὺς δὲ τὰ κράνη καὶ τοὺς θώρακας οὐκέτι, “ὅτι” ἔφη “ταῦτα μὲν ἑαυτῶν χάριν περιτίθενται τὴν δὲ ἀσπίδα τῆς  κοινῆς τάξεως ἕνεκα.”
<plut. apoph. 28.3> ψάλτου δὲ ἀκροώμενος “οὐ κακῶς” εἶπε “φαίνεταί μοι φλυαρεῖν.”
<plut. apoph. 28.4> ἐν δέ τινι συνεδρίῳ ἐρωτώμενος πότερον διὰ  μωρίαν ἢ δι' ἀπορίαν λόγων σιωπᾷ, “ἀλλ' ὅ γε μωρὸς  οὐκ ἂν δύναιτο σιγᾶν” ἔφη.
<plut. apoph. 28.5> πυθομένου δέ τινος διὰ τί φεύγει τὴν Σπάρτην βασιλεὺς ὤν, “ὅτι” ἔφη “κρείσσονες αὐτῆς; οἱ νόμοι εἰσί.”
<plut. apoph. 28.6> τῶν δὲ Περσῶν τινος διὰ τὸ συνεχὲς τῆς  δωροδοκίας τὸν ἐρώμενον αὐτοῦ ἀπαγαγόντος καὶ λέγοντος “ὦ Λάκων, τεθήρευκά σου τὸν ἐρώμενον” “μὰ τοὺς θεούς” ἔφη “οὐχὶ σύ γε, ἀλλ' ἠγόρακας.  ”
<plut. apoph. 28.7> ἀποστάντος δέ τινος τῶν Περσῶν τοῦ βασιλέως καὶ μεταπεισθέντος ὑπὸ Δημαράτου ἐπανελθεῖν καὶ μέλλοντος τοῦ βασιλέως τὸν Πέρσην διαχειρίζεσθαι, “αἰσχρόν” ἔφη “ὦ βασιλεῦ, ὅτε μὲν ἐχθρὸς  ἦν σοι, μὴ δύνασθαι δίκην τῆς ἀποστάσεως παρ'  αὐτοῦ λαβεῖν, ὅτε δὲ φίλος γέγονεν, ἀποκτείνειν.”
<plut. apoph. 28.8> πρὸς δὲ τὸν παρασιτοῦντα τῷ βασιλεῖ καὶ περὶ τῆς φυγῆς πολλάκις ἐπισκώπτοντα αὐτὸν “οὐ μαχοῦμαί σοι” ἔφη, “ὦ ξένε: κατανάλωκα γὰρ τὴν  τοῦ βίου τάξιν.”
<plut. apoph. 29.1> ̓Εκπρέπης ἔφορος Φρύνιδος τοῦ μουσικοῦ σκεπάρνῳ τὰς δύο τῶν ἐννέα ἐξέτεμεν, εἰπών “μὴ κακούργει τὴν μουσικήν.”
<plut. apoph. 30.1> ̓Επαίνετος πάντων ἔφη τοὺς ψεύστας τῶν ἁμαρτημάτων  καὶ τῶν ἀδικημάτων αἰτίους εἶναι.
<plut. apoph. 31.1> Εὐβοίδας ἀκούων τινῶν ἐπαινούντων γυναῖκα ἀλλοτρίαν οὐκ ἀπεδέχετο, φήσας ὅλως περὶ γυναικείας φύσεως παρὰ τοῖς ἔξω λόγον εἶναι οὐδένα δεῖ.
<plut. apoph. 32.1> Εὐδαμίδας ὁ ̓Αρχιδάμου, ἀδελφὸς δὲ ̓́Αγιδος,  ἰδὼν Ξενοκράτην ἐν ̓Ακαδημείᾳ πρεσβύτερον ἤδη  μετὰ τῶν γνωρίμων φιλοσοφοῦντα, ἐπύθετο τίς ὁ πρεσβύτης: φαμένου δέ τινος ὅτι σοφὸς ἀνὴρ καὶ τῶν ζητούντων τὴν ἀρετήν, “καὶ πότε” ἔφη “χρήσεται αὐτῇ, ἐὰν ἄρτι ζητῇ;  ”
<plut. apoph. 32.2> ἀκούσας δὲ φιλοσόφου διαλεχθέντος ὅτι μόνος ἀγαθὸς στρατηγὸς ὁ σοφός ἐστιν, “ὁ μὲν λόγος” ἔφη “θαυμαστός: ὁ δὲ λέγων ἄπιστος: οὐ γὰρ περισεσάλπιγκται.”
<plut. apoph. 32.3> τὴν θέσιν δὲ Ξενοκράτους εἰρηκότος καὶ  καταπαυομένου, παρῆν ὁ Εὐδαμίδας: ὡς δ' εἶπέ τις τῶν μετ' αὐτοῦ “ὅτε πάρεσμεν ἡμεῖς, τότε πέπαυται:” “καλῶς γε” ἔφη “εἴπερ ἢδη ἔλεξε ταῦτα ἃ ἔχρῃζε:” τοῦ δ' εἰπόντος “ καλὸν ἦν ἀκοῦσαι “ἦ καὶ πρὸς δεδειπνηκότα μολόντες” εἶπεν ἠξιοῦμεν “πάλιν  αὐτὸν δειπνεῖν;” ”
<plut. apoph. 32.4> πυνθανομένου δέ τινος διὰ τί, τῶν πολιτῶν  αἱρουμένων τὸν πρὸς Μακεδόνας πόλεμον, αὐτὸς ἡσυχίαν ἄγειν δοκιμάζει, “ὅτι” ἔφη : “οὐ χρῄζω ψευδομένους αὐτοὺς ἐλέγξαι.  ”
<plut. apoph. 32.5> ἑτέρου δὲ προφερομένου τὰ κατὰ Περσῶν ἀριστεῖα καὶ προτρέποντος ἐπὶ τὸν πόλεμον, “ἀγνοεῖν” ἔφη “μοι δοκεῖς γε , ὅτι ταὐτόν ἐστι χιλίων προβάτων κρατήσαντα πεντήκοντα λύκοις μάχεσθαι.  ”
<plut. apoph. 32.6> ψάλτου δέ τινος: εὐημερήσαντος, ἠρώτησαν αὐτὸν ποδαπός τις αὐτῷ δοκεῖ εἶναι, “μέγας” ἔφη “κηληκτὰς ἐν μικρῷ πράγματι.”
<plut. apoph. 32.7> ἐπαινοῦντος δέ τινος τὰς ̓Αθήνας, ἔφη “καὶ  τίς ἂν ταύτην τὴν πόλιν δεόντως ἐπαινοίη, ἣν οὐδεὶς ἔστερξε γενόμενος βελτίων;”
<plut. apoph. 32.8> ̓Αργείου δέ τινος λέγοντος, ὡς φαυλότεροι γίνονται κατὰ τὰς ἀποδημίας οἱ Λάκωνες ἐξιστάμενοι   τῶν πατρίων νόμων, “ἀλλ' οὐχ ὑμεῖς γε” ἔφη “εἰς τὴν Σπάρτην ἐλθόντες χείρονες ἀλλὰ βελτίονες γίνεσθε.”
<plut. apoph. 32.9> ̓Αλεξάνδρου δὲ κηρύξαντος ἐν ̓Ολυμπίᾳ κατιέναι τοὺς φυγάδας ἅπαντας εἰς τὴν ἰδίαν πλὴν Θηβαίων,  “ἀτυχὲς μέν” ἔφη “ὦ Θηβαῖοι τὸ κήρυγμα ἀλλ' ἔνδοξον μόνους γὰρ ὑμᾶς φοβεῖται ̓Αλέξανδρος.”
<plut. apoph. 32.10> ἐρωτηθεὶς δὲ τίνος ἕνεκα πρὸ τῶν κινδύνων ταῖς Μούσαις σφαγιάζουσιν, “ὅπως” ἔφη “αἱ πράξεις λόγων ἀγαθῶν τυγχάνωσιν.”
<plut. apoph. 33.1> Εὐρυκρατίδας ὁ ̓Αναξανδρίδου, πυθομένου τινὸς διὰ τί τὰ περὶ τῶν συμβολαίων δίκαια ἑκάστης κρίνουσιν οἱ ἔφοροι, “ὅπως” ἔφη “καὶ ἐν πολεμίοις πιστεύωμεν ἀλλήλοις.”
<plut. apoph. 34.1> Ζευξίδαμος, πυνθανομένου τινὸς διὰ τί  περὶ τῆς ἀνδρείας νόμους ἀγράφους τηροῦσι καὶ νέοις ἀπογραψάμενοι οὐ διδόασιν ἀναγινώσκειν, “ὅτι ” ἔφη “συνεθίζεσθαι δεῖ ταῖς ἀνδραγαθίαις κρεῖττον ἢ ταῖς γραφαῖς προσέχειν.  ”
<plut. apoph. 34.2> Αἰτωλοῦ δέ τινος λέγοντος ὅτι τοῖς ἀνδραγαθεῖν δυναμένοις κρείσσων τῆς εἰρήνης ὁ πόλεμος, “οὐ μὰ τοὺς θεούς” ἔφη “ἀλλὰ τούτοις κρείσσων ὁ θάνατος τῆς ζωῆς.”
<plut. apoph. 35.1> ̔Ηρώνδας, ̓Αθήνησιν ἁλόντος; τινὸς γραφὴν ἀργίας, παρὼν καὶ πυθόμενος ἐκέλευσεν ἐπιδεῖξαι αὑτῷ τὸν τὴν ἐλευθερίαν δίκην ἡττηθέντα.
<plut. apoph. 36.1> Θεαρίδας ξίφος ἀκονῶν καὶ ἐρωτώμενος, εἰ ὀξύ ἐστιν, εἶπεν “ὀξύτερον διαβολῆς.”
<plut. apoph. 37.1> Θεμιστέας προεῖπε μὲν Λεωνίδᾳ τῷ βασιλεῖ τὴν  γενησομένην ἀπώλειαν περὶ Θερμοπύλας αὐτοῦ τε καὶ τῶν συστρατευομένων αὐτῷ , μάντις ὤν: ἀποπεμπόμενος δὲ ὑπὸ τοῦ Λεωνίδα εἰς: τὴν Λακεδαίμονα προφάσει τοῦ ἀπαγγεῖλαι τὰ συμβησόμενα, ταῖς  δ' ἀληθείαις ἵνα μὴ παραπόληται, οὐκ ἠνέσχετο ἀλλ' εἶπε “μαχητὴς ἐπέμφθην οὐκ ἀγγελιαφόρος.”
<plut. apoph. 38.1> Θεόπομπος πρὸς τὸν ἐρωτήσαντα πῶς ἄν τις ἀσφαλέστατα τηροίη τὴν βασιλείαν, “εἰ τοῖς μὲν φίλοις” ἔφη “μεταδιδοίη παρρησίας δικαίας, τοὺς δὲ ἀρχομένους  κατὰ δύναμιν μὴ περιορῴη ἀδικουμένους.”
<plut. apoph. 38.2> πρὸς δὲ τὸν ξένον τὸν λέγοντα ὅτι παρὰ τοῖς   αὑτοῦ πολίταις καλεῖται φιλολάκων, “κρεῖσσον” ἔφη “ἦν σε φιλοπολίτην ἢ φιλολάκωνα καλεῖσθαι.”
<plut. apoph. 38.3> τοῦ δ' ἐκ τῆς ̓́Ηλιδος πρεσβευτοῦ εἰπόντος ὅτι διὰ τοῦτ' αὐτὸν ἐξαπέστειλαν οἱ πολῖται, ὅτι  μόνος τὸν Λακωνικὸν ἐζήλωσε βίον, “καὶ πότερον” ἔφη “ὁ σὸς ἢ ὁ τῶν ἄλλων πολιτῶν βίος βελτίων ἐστί;'” τοῦ δὲ εἰπόντος τὸν αὑτοῦ, “πῶς οὖν ἂν” ἔφη “αὕτη ἡ πόλις σῴζοιτο, ἐν πολλῶν ὄντων εἷς μόνος ἀγαθός ἐστι;”
<plut. apoph. 38.4> λέγοντος δέ τινος ὅτι ἡ Σπάρτη σῴζεται διὰ τοὺς βασιλεῖς ἀρχικοὺς ὄντας, “οὔκ” ἔφη “ἀλλὰ διὰ τοὺς πολίτας πειθαρχικοὺς ὄντας.  ”
<plut. apoph. 38.5> Πυλίων δὲ αὐτῷ μείζονας τιμὰς ψηφισαμένων, ἀντέγραψεν ὅτι “τὰς μὲν μετρίας ὁ χρόνος αὔξει,  τὰς δ' ὑπεραιρούσας ἀφανίζει.”
<plut. apoph. 38.6> ἐπιδεικνυμένου δέ τινος αὐτῷ τεῖχος καὶ πυνθανομένου εἰ καρτερὸν καὶ ὑψηλόν, “οὐδ' εἰ γυναικῶν” εἶπεν “ἦν.”
<plut. apoph. 39.1> Θωρυκίων ἐκ Δελφῶν παραγενόμενος, ἰδὼν τὸ Φιλίππου στρατόπεδον ἐν ̓Ισθμῷ τὰ στενὰ κατειληφότος, “κακούς” ἔφη “πυλωροὺς ὑμᾶς, ὦ Κορίνθιοι, ἡ Πελοπόννησος ἔχει.”
<plut. apoph. 40.1> Θεκταμένης, καταγνόντων αὐτοῦ θάνατον τῶν ἐφόρων, ἀπῄει μειδιῶν: καί τινος τῶν παρόντων  ἐρωτήσαντος εἰ καὶ καταφρονεῖ τῶν τῆς Σπάρτης νομίμων, “οὐχί” εἶπεν “ἀλλὰ γέγηθα, ὅτι δεῖ με τὴν ζημίαν ἐκτῖσαι ταύτην, παρ' οὐδενὸς οὔτε τι αἰτήσαντα οὔτε δανεισάμενον.”
<plut. apoph. 41.1> ̔Ιππόδαμος, ὅτε ̓͂Αγις ̓Αρχιδάμῳ παρετάσσετο, συμπεμφθεὶς τῷ ̓́Αγιδι εἰς Σπάρτην ἐπεῖ τὰς χρείας παρέχεσθαι, “ἀλλ' οὗτος” ἔφη “οὔτοι κάλλιον θάνατον ἀποθανοῦμαι ὑπὲρ Σπάρτας ἀνδραγαθῶν” ἦν δὲ βεβιωκὼς ὑπὲρ τὰ ὀγδοήκοντα ἔτη: καὶ μετὰ ταῦτα  λαβὼν τὰ ὅπλα καὶ στὰς ἐν δεξιᾷ τοῦ βασιλέως, μαχόμενος ἀποθνῄσκει.
<plut. apoph. 42.1> ̔Ιπποκρατίδας πρὸς τὸν τῆς Καρίας σατράπην ἐπιστείλαντα, διότι Λακεδαιμόνιος ἀνὴρ ἐπιβουλευόντων   τινῶν συνειδὼς τὴν ἐπιβουλὴν κατεσιώπησε, καὶ προσθέντος πῶς χρήσηται αὐτῷ, ἀντέγραψεν “εἰ μὲν μέγα τι ἀγαθὸν αὐτὸν πεποίηκας, κατάκτανε: εἰ δὲ μὴ , ἐκ τῆς χώρας ἔκβαλε δειλὸν πρὸς ἀρετὴν ὄντα.”
<plut. apoph. 42.2> ἀπαντήσαντος δέ ποτε αὐτῷ μειρακίου, ᾧ  ἠκολούθει ἐραστής τις, καὶ διατραπέντος, “μετὰ τοιούτων” ἔφη “βαδίζειν δεῖ, μεθ' ὧν ὀφθεὶς τὴν αὐτὴν χρόαν τηρήσεις.  ”
<plut. apoph. 43.1> Καλλικρατίδας ναύαρχος, τῶν Λυσάνδρου φίλων ἀξιούντων ἐπιτρέψαι αὐτοῖς ἕνα τινὰ τῶν ἐχθρῶν  ἀνελεῖν καὶ λαβεῖν πεντήκοντα τάλαντα, καίτοι σφόδρα δεόμενος χρημάτων εἰς ὀψώνια τοῖς ναύταις  οὐ συνεχώρησε. Κλέανδρος δὲ σύμβουλος ὤν “ἀλλ' ἔγωγ' ἂν ἔλαβον” εἶπεν “εἰ σὺ ἤμην:” “καὶ γὰρ αὐτός” εἶπεν “εἰ σὺ ἦν.”
<plut. apoph. 43.2> παραγενόμενος δὲ πρὸς Κῦρον τὸν νεώτερον εἰς Σάρδεις, σύμμαχον ὄντα Λακεδαιμονίοις, ἐπὶ  χρήματα τῷ ναυτικῷ, τῇ μὲν πρώτῃ ἡμέρᾳ ἐκέλευσεν εἰσαγγεῖλαι ὅτι βούλεται Κύρῳ ἐντυχεῖν ὡς δ' ἤκουσε πίνειν, “προσμενῶ” εἶπεν “ἕως ἂν πίῃ.” καὶ  τότε μὲν ἀπηλλάγη, ὡς ἔγνω οὐχ οἷόν τε εἶναι συμβαλεῖν αὐτῷ ἐκείνῃ τῇ ἡμέρᾳ, δόξας ἀγροικότερος  εἶναι. τῇ δ' ἐχομένῃ, ὡς πάλιν αὐτὸν πίνειν ἤκουσε καὶ οὐ προϊόντα, φήσας “οὐχ οὕτω σπουδαστέον χρήματα λαβεῖν ὡς μηδὲν ἀνάξιον τῆς Σπάρτης ποιεῖν,” ἀπηλλάγη εἰς ̓́Εφεσον, πολλὰ μὲν ἐπαρώμενος κακὰ τοῖς πρώτοις ἐντρυφηθεῖσιν ὑπὸ βαρβάρων καὶ διδάξασιν  αὐτοὺς ὑβρίζειν διὰ πλοῦτον: ὤμνυε δὲ πρὸς τοὺς παρόντας ὡς, ὅταν πρῶτον εἰς Σπάρτην παραγένηται, πάντα ποιήσει ὑπὲρ τοῦ διαλλάξαι τοὺς ̔́Ελληνας, ὡς φοβερώτεροι τοῖς βαρβάροις εἶεν καὶ παύσαιντο  τῆς ἐκείνων ἐπ' ἀλλήλους δεόμενοι δυνάμεως.
<plut. apoph. 43.3> ἐρωτηθεὶς δὲ ὁποῖοι ἄνδρες εἰσὶν οἱ ̓́Ιωνες, “ἐλεύθεροι μέν'” ἔφη κακοί, δοῦλοι δὲ ἀγαθοί.
<plut. apoph. 43.4> τοῦ δὲ Κύρου τὸν μισθὸν προπέμψαντος τοῖς στρατιώταις καὶ ξένια αὐτῷ, μόνον ἔλαβε τὸν μισθὸν τὰ δὲ ξένια ἀνέπεμψε, φήσας μὴ δεῖν φιλίαν αὐτῷ ἰδίαν πρὸς αὐτὸν εἶναι, ἀλλὰ τὴν κοινὴν πρὸς ἅπαντας Λακεδαιμονίους γεγονυῖαν καὶ αὐτῷ ὑπάρχειν.
<plut. apoph. 43.5> μέλλων δὲ περὶ τὰς ̓Αργινούσας ναυμαχεῖν, ̔́Ερμωνος τοῦ κυβερνήτου εἰπόντος ὅτι καλῶς ἔχει  ἀποπλεῦσαι, αἱ γὰρ τριήρεις τῶν ̓Αθηναίων πολλῷ πλείους εἰσίν, εἶπε “καὶ τί τοῦτο; ἀλλὰ φεύγειν αἰσχρὸν  καὶ βλαβερὸν τῇ Σπάρτῃ: μένοντα δὲ ἢ ἀποθανεῖν ἢ νικᾶν ἄριστον.”
<plut. apoph. 43.6> Προθυσάμενος δέ, ὡς ἤκουσε τοῦ μάντεως σημαίνεσθαι διὰ τῶν ἐμπύρων τῷ μὲν στρατῷ νίκην τῷ δὲ στρατηγοῦντι θάνατον , οὐδὲν καταπλαγεὶς  εἶπεν “οὐ παρ' ἕνα τὰ Σπάρτας: ἀποθανόντος; γάρ μου οὐδὲν ἡ πατρὶς ἐλαττωθήσεται: εἴξαντος δὲ τοῖς πολεμίοις, ἐλαττωθήσεται.” ἀποδείξας οὖν ἀνθ' ἑαυτοῦ Κλέανδρον ἡγεμόνα ὥρμησεν ἐπὶ τὴν ναυμαχίαν, καὶ μαχόμενος ἐτελεύτα.
<plut. apoph. 44.1> Κλεόμβροτος ὁ Παυσανίου, ξένου τινὸς διαφερομένου πρὸς τὸν πατέρα περὶ ἀρετῆς, “μέχρι τοὺτου” εἶπεν “κρείσσων σού ἐστιν ὁ πατήρ, μέχρι ἂν καὶ σὺ γεννήσῃς.”
<plut. apoph. 45.1> Κλεομένης ὁ ̓Αναξανδρίδεω τὸν μὲν ̔́Ομηρον Λακεδαιμονίων εἶναι ποιητὴν ἔφη, τὸν δὲ ̔Ησίοδον  τῶν εἱλώτων: τὸν μὲν γὰρ ὡς χρὴ πολεμεῖν, τὸν δὲ ὡς χρὴ γεωργεῖν παρηγγελκέναι.
<plut. apoph. 45.2> ἀνοχὰς δὲ ἑφθημέρους πρὸς ̓Αργείους ποιησάμενος, φυλάξας αὐτοὺς τῇ τρίτῃ νυκτὶ κοιμωμένους  διὰ τὸ πεποιθέναι ταῖς σπονδαῖς, ἐπέθετο: καὶ  τοὺς μὲν ἀπέκτεινε, τοὺς δὲ αἰχμαλώτους ἔλαβεν.
<plut. apoph. 45.3> ὀνειδιζόμενος δὲ ἐπὶ τῇ παραβάσει τῶν ὅρκων, οὐκ ἔφη προσομωμοκέναι ταῖς ἡμέραις τὰς νύκτας: ἄλλως τε καὶ ὅ τι ἂν κακόν τις ποιῇ τοὺς πολεμίους,  τοῦτο καὶ παρὰ θεοῖς καὶ παρὰ ἀνθρώποις δίκης ὑπέρτερον νομίζεσθαι.
<plut. apoph. 45.4> συνέβη δ' αὐτῷ τοῦ μὲν ̓́Αργους, δι' ὃ παρεσπόνδησεν, ἀποπεσεῖν διὰ τὸ τὰς γυναῖκας τὰ ἀπὸ τῶν ἱερῶν καθελούσας ὅπλα τούτοις αὐτὸν ἀμύνεσθαι  καὶ ὕστερον δὲ τῶν φρενῶν ἔξω γενόμενον δράξασθαί τινος μαχαιρίου καὶ αὑτὸν ἀνατεμεῖν ἀπὸ τῶν σφυρῶν ἕως ἐπὶ τοὺς καιρίους τόπους, καὶ οὕτως ἐκλιπεῖν τὸν βίον γελῶντα καὶ σεσηρότα.
<plut. apoph. 45.5> τοῦ δὲ μάντεως ἀποτρέποντος μὴ ἄγειν ἐπὶ  τὴν ̓Αργείων πόλιν τὸ στράτευμα: τὴν γὰρ ἐπάνοδον αἰσχρὰν γενήσεσθαι: προσελθὼν τῇ πόλει ὡς τὰς μὲν πύλας κεκλεισμένας εἶδε , τὰς δὲ γυναῖκας ἐπὶ τῶν τειχῶν, “αὕτη σοι” ἔφη “ἡ ἐπάνοδος αἰσχρὰ φαίνεται εἶναι, ἐν τῶν ἀνδρῶν τεθνηκότων αἱ  γυναῖκες τὰς πύλας κεκλείκασι;”
<plut. apoph. 45.6> πρὸς δὲ τοὺς λοιδοροῦντας αὐτὸν τῶν ̓Αργείων ὡς ἐπίορκον καὶ ἀσεβῆ “τοῦ μὲν κακῶς λέγειν” ἔφη “ὑμεῖς κύριοι, τοῦ δὲ κακῶς ὑμᾶς ποιεῖν ἐγώ.  ”
<plut. apoph. 45.7> τοῖς δὲ ἀπὸ τῆς Σάμου πρέσβεσι παρακαλοῦσιν  αὐτὸν Πολυκράτει τῷ τυράννῳ πολεμεῖν καὶ διὰ τοῦτο μακρολογοῦσιν, “ὧν εἰρήκατε” ἔφη “τὰ μὲν ἐξ ἀρχῆς οὐ μέμνημαι, διὰ τοῦτο δὲ καὶ τὰ μέσα οὐ συνίημι: τὰ δ' ἐπὶ πᾶσιν οὐ δοκιμάζω.  ”
<plut. apoph. 45.8> Πειρατοῦ δὲ καταδραμόντος τὴν χώραν καί, ὡς ἑάλω, λέγοντος ὅτι “τροφὴν οὐκ εἶχον τοῖς στρατιώταις παρέχειν, πρὸς τοὺς ἔχοντας οὖν ἑκοντὶ δ' οὐ διδόντας βίᾳ ληψόμενος ἦλθον:” ἔφη “σύντομος ἡ πονηρία.”
<plut. apoph. 45.9> φαύλου δέ τινος αὐτὸν κακῶς λέγοντος “ἆρα διὰ τοῦτο” ἔφη “πάντας σὺ κακῶς λέγεις, ἵνα ἀπολογούμενοι μὴ εὐκαιρῶμεν περὶ τῆς; σῆς κακίας λέγειν;”
<plut. apoph. 45.10> τῶν δὲ πολιτῶν τινος λέγοντος, ὅτι τὸν ἀγαθὸν βασιλέα πάντῃ πάντως πρᾶον εἶναι δεῖ, “οὐκοῦν  ” ἔφη “ἄχρι τοῦ μὴ εὐκαταφρόνητον εἶναι.”
<plut. apoph. 45.11> ̔Ελκυσθεὶς δὲ νόσῳ μακρᾷ, ἐπεὶ καθαρταῖς καὶ μάντεσι προσεῖχε τὸ πρὶν οὐ προσέχων, θαυμάζοντός τινος, “τί θαυμάζεις;'” ἔφη “οὐ γάρ εἰμι ὁ αὐτὸς νῦν καὶ τότε: οὐκ ὢν δὲ ὁ αὐτὸς οὐδὲ τὰ  αὐτὰ δοκιμάζω.”
<plut. apoph. 45.12> σοφιστοῦ δέ τινος περὶ ἀνδρείας λέγοντος, πλείω ἐγέλασε: τοῦ δὲ εἰπόντος “τί γελᾷς, Κλεόμενες, περὶ ἀνδρείας λέγοντος ἀκούων, καὶ ταῦτα βασιλεὺς ὤν;'” “ὅτι” ἔφη “ξένε καὶ ἡ χελιδὼν εἰ περὶ  αὐτῆς ἔλεγε, τὸ αὐτὸ τοῦτο ἂν ἐποίουν: εἰ δὲ ἀετός, πολλὴν ἂν εἶχον ἠρεμίαν.”
<plut. apoph. 45.13> τῶν δὲ ̓Αργείων τὴν προτέραν ἧτταν φασκόντων ἀναμαχεῖσθαι, “θαυμάζω” ἔφη “εἰ δύο  συλλαβῶν προσθήκῃ νῦν κρείσσονες ἐγένεσθε ἢ πρόσθεν ἦτε.”
<plut. apoph. 45.14> λοιδοροῦντος δέ τινος αὐτὸν καὶ φήσαντος “θρυπτικὸς εἶ, ὦ Κλεόμενες,'” “ἀλλὰ κρεῖσσον” ἔφη  “ἢ ἄδικον εἶναι: σὺ δὲ φιλοχρήματος; καίπερ ἱκανὰ κεκτημένος.”
<plut. apoph. 45.15> ψάλτην δέ τις αὐτῷ βουλόμενος συστῆσαι τά τε ἄλλα τὸν ἄνδρα ἐπῄνει καὶ ψάλτην αὐτὸν ἔφη κράτιστον εἶναι τῶν ̔Ελλήνων ὁ δὲ δείξας τινὰ  τῶν πλησίον “νὴ τοὺς θεούς” ἔφη “οὗτος παρ' ἐμοὶ ζωμοποιός.”
<plut. apoph. 45.16> Μαιάνδρου δὲ τοῦ τῆς Σάμου τυράννου διὰ τὴν Περσῶν ἔφοδον εἰς Σπάρτην φυγόντος καὶ ἐπιδείξαντος ὅσα κεκομίκει χρύσεά τε καὶ ἀργύρεα  ἐκπώματα χαριζομένου τε ὅσα βούλεται, ἔλαβε μὲν οὐδέν, εὐλαβούμενος δὲ μὴ ἑτέροις τισὶ τῶν ἀστῶν διαδῷ, πορευθεὶς ἐπὶ τοὺς ἐφόρους ἄμεινον ἔφη εἶναι τῇ Σπάρτῃ τὸν ξένον ἑαυτοῦ Σάμιον ἀπαλλάττεσθαι τῆς Πελοποννήσου, ἵνα μὴ πείσῃ τινὰ   τῶν Σπαρτιατῶν κακὸν γενέσθαι οἱ δὲ ὑπακούσαντες ἐξεκήρυξαν τὸν Μαίανδρον αὐτῆς ἡμέρας.
<plut. apoph. 45.17> εἰπόντος δέ τινος “διὰ τί πολεμοῦντας ὑμῖν ̓Αργείους πολλάκις κρατήσαντες οὐκ ἀνῃρήκατε;” “οὐδ' ἂν ἀνέλοιμεν” ἔφη “ὡς ἂν γυμναστὰς τοῖς νέοισιν  ἔχοιμεν.”
<plut. apoph. 45.18> πυνθανομένου δέ τινος αὐτοῦ διὰ τί Σπαρτιᾶται τοῖς θεοῖς οὐκ ἀνατιθέασι τὰ ἀπὸ τῶν πολεμίων σκῦλα, “ὅτι” ἔφη “ἀπὸ δειλῶν ἐστι.  ”
<plut. apoph. 46.1> Κλεομένης ὁ Κλεομβρότου, διδόντος αὐτῷ τινος μαχίμους ἀλεκτρυόνας καὶ λέγοντος ὅτι μαχόμενοι ἀποθνῄσκουσι περὶ νίκης, “τῶν κατακτεινόντων τοίνυν αὐτούς” ἔφη “τινὰς δός μοι, ἐκεῖνοι γὰρ τούτων  ἀμείνους.”
<plut. apoph. 47.1> Λάβωτος, μακρολογοῦντός τινος, εἶπε “τί μοι μικρῶν πέρι μεγάλα φροιμιάζῃ; ὅσον γὰρ εἴη πρᾶγμα, τοσοῦτον καὶ ὁ λόγος ᾧ χρῆσαι.”
<plut. apoph. 48.1> Λεωτυχίδας ὁ πρῶτος, λέγοντός τινος ὡς  ἔστιν εὐμετάβολος, “διὰ τοὺς καιρούς” ἔφη “οὐχ ὡς  ὑμεῖς διὰ τὴν αὑτῶν κακίαν.”
<plut. apoph. 48.2> πρὸς δὲ τὸν ἐρωτῶντα πῶς ἄν τις μάλιστα διαφυλάσσοι τὰ παρόντα τῶν ἀγαθῶν, εἶπεν “εἰ μὴ πάντα τῇ τύχῃ πιστεύοι  ”
<plut. apoph. 48.3> ἐρωτηθεὶς δὲ τί δεῖ μάλιστα μανθάνειν τοὺς ἐλευθέρους παῖδας, “ταῦτ'” ἔφη “ὅσαπερ ἂν αὐτοὺς ὠφελήσειαν ἄνδρας γενομένους.”
<plut. apoph. 48.4> πυνθανομένου δέ τινος διὰ τίνα αἰτίαν ὀλιγοποτοῦσιν οἱ Σπαρτιᾶται, ἔφη “ἵνα μὴ ἄλλοι ὑπὲρ  ἡμῶν βουλεύωνται, ἀλλ' ἡμεῖς ὑπὲρ ἄλλων.”
<plut. apoph. 49.1> Λεωτυχίδας ὁ ̓Αρίστωνος πρὸς τὸν εἰπόντα ὅτι κακῶς αὐτὸν οἱ τοῦ Δημαράτου λέγουσι “μὰ  τοὺς θεούς” ἔφη “οὐ θαυμάζω, καλῶς γὰρ λέγειν οὐδεὶς ἂν αὐτῶν δυνηθείη.”
<plut. apoph. 49.2> τῇ δ' ἐγγυτέρω πύλῃ δράκοντος περὶ τὴν κλεῖν ἑλιχθέντος καὶ τῶν μάντεων τέρας ἀποφαινομένων  εἶναι, “οὔτι ἔμοιγ' ἔφη” “δοκεῖ, ἀλλ' εἰ ἡ κλεὶς; τῷ δράκοντι περιειλίχθη, τέρας ἂν ἦν.”
<plut. apoph. 49.3> πρὸς Φίλιππον τὸν ὀρφεοτελεστὴν παντελῶς πτωχὸν ὄντα, λέγοντα δ' ὅτι οἱ παρ' αὐτῷ μυηθέντες μετὰ τὴν τοῦ βίου τελευτὴν εὐδαιμονοῦσι,  “τί οὖν, ὦ ἀνόητε” εἶπεν “οὐ τὴν ταχίστην ἀποθνήσκεις,  ἵν' ἅμα παύσῃ κακοδαιμονίαν καὶ πενίαν κλαίων;”
<plut. apoph. 49.4> πυθομένου δέ τινος διὰ τί τὰ ἀπὸ τῶν πολεμίων ὅπλα τοῖς θεοῖς οὐκ ἀνατιθέασιν, ἔφη ὅτι  “τὰ διὰ τὴν δειλίαν τῶν κεκτημένων θηραθέντα οὔτε τοὺς νέους ὁρᾶν καλὸν οὔτε τοῖς θεοῖς ἀνατιθέναι.”
<plut. apoph. 50.1> λέων ὁ Εὐρυκρατίδα ἐρωτηθείς, ποίαν τις ἂν πόλιν οἰκήσας ἀσφαλῶς οἰκοίη, “ὅπου” ἔφη “μήτε  πλείω μήτε ἐλάσσονα κεκτήσονται οἱ ἐνοικοῦντες: καὶ ὅπου τὸ μὲν δίκαιον ἰσχύσει, τὸ δὲ ἄδικον ἀσθενὲς ἔσται.”
<plut. apoph. 50.2> ὁρῶν δὲ τοὺς ἐν ̓Ολυμπίᾳ δρομεῖς σπουδάζοντας περὶ τὴν ἄφεσιν ἵνα πλεονεκτήσωσιν, “ὅσῳ  μᾶλλον” ἔφη “οἱ δρομεῖς σπουδάζουσι περὶ τῆς ταχυτῆτος ἢ περὶ τῆς δικαιοσύνης  ”
<plut. apoph. 50.3> ἀκαίρως δέ τινος περὶ πραγμάτων οὐκ ἀχρήστων διαλεχθέντος, “ὦ ξένε” εἶπεν “οὐκ ἐν δέοντι χρῇ τῷ δέοντι.”
<plut. apoph. 51.1> Λεωνίδας ὁ ̓Αναξανδρίδα, ἀδελφὸς δὲ Κλεομένους,   πρός τινα εἰπόντα “πλὴν τοῦ βασιλεύειν ἡμῶν οὐδὲν διαφέρεις,” “ἀλλ' οὐκ ἄν” ἔφη “εἰ μὴ βελτίων ὑμῶν ἤμην, ἐβασίλευον.”
<plut. apoph. 51.2> τῆς δὲ γυναικὸς αὐτοῦ Γοργοῦς πυνθανομένης, ὅτε εἰς Θερμοπύλας ἐξῄει τῷ Πέρσῃ μαχούμενος,  εἴ τι αὐτῇ ἐντέλλεται, ἔφη “ἀγαθοῖς γαμεῖσθαι καὶ ἀγαθά τίκτειν.”
<plut. apoph. 51.3> λεγόντων δὲ τῶν ἐφόρων ὀλίγους ἄγειν αὐτὸν εἰς Θερμοπύλας, “οὐκ ἄλλας” ἔφη “πρὸς ἣν βαδίζομεν πρᾶξιν.  ”
<plut. apoph. 51.4> πάλιν δὲ αὐτῶν εἰπόντων “μή τι ἕτερόν διέγνωκας ποιεῖν ἢ τὰς παρόδους τῶν βαρβάρων κωλύειν;' ” “τῷ λόγῳ” ἔφη “τῷ δ' ἔργῳ ἀποθανούμενος ὑπὲρ τῶν ̔Ελλήνων.”
<plut. apoph. 51.5> γενόμενος δὲ ἐν Θερμοπύλαις πρὸς τοὺς  συστρατιώτας εἶπε “λέγοντι τὸν βάρβαρον ἐγγύθι γενόμενον ἄμμε δὲ χρονοτριβέειν ἤδη γὰρ κτάμεν τὼς βαρβάρως ἢ αὐτοὶ τεθνάμεν θέλομες.”
<plut. apoph. 51.6> λέγοντος δέ τινος “ἀπὸ τῶν ὀιστευμάτων  τῶν βαρβάρων οὐδὲ τὸν ἣλιον ἰδεῖν ἔστιν,'” “οὐκοῦν” ἔφη “χάριεν, εἰ ὑπὸ σκιὰν αὐτοῖς μαχεσόμεθα.”
<plut. apoph. 51.7> ἄλλου δὲ εἰπόντος “πάρεισιν ἐγγὺς ἡμῶν,” “οὐκοῦν” ἔφη “καὶ ἡμεῖς αὐτῶν ἐγγύς.”
<plut. apoph. 51.8> εἰπόντος δέ τινος “ὦ Λεωνίδα, πρὸς πολλοὺς μετ' ὀλίγων διακινδυνεύσων οὕτω πάρει;'” “εἰ μὲν οἴεσθέ με” ἔφη “τῷ πλήθει, οὐδὲ ἡ πᾶσα ̔Ελλὰς  ἀρκεῖ: βραχεῖα γὰρ μοῖρα τοῦ ἐκείνων πλήθους ἐστίν: εἰ δὲ ταῖς ἀρεταῖς, καὶ οὗτος ὁ ἀριθμὸς ἱκανός.”
<plut. apoph. 51.9> ἄλλου δὲ τὰ αὐτὰ λέγοντος, “καὶ μήν” εἶπεν “πολλοὺς ἐπάγομαι ὡς ἀποθανουμένους.”
<plut. apoph. 51.10> Ξέρξου δὲ γράψαντος αὐτῷ “ἔξεστί σοι μὴ θεομαχοῦντι, μετ'” ἐμοῦ δὲ τασσομένῳ τῆς ̔Ελλάδος μοναρχεῖν: ἀντέγραψεν “εἰ τὰ καλὰ τοῦ βίου γινώσκοις,  ἀπέστης ἂν τῆς τῶν ἀλλοτρίων ἐπιθυμίας: ἐμοὶ δὲ κρείσσων ὁ ὑπὲρ τῆς ̔Ελλάδος θάνατος τοῦ μοναρχεῖν τῶν ὁμοφύλων.”
<plut. apoph. 51.11> πάλιν δὲ τοῦ Ξέρξου γράψαντος “πέμψον  τὰ ὅπλα,” ἀντέγραψε “μολὼν λαβέ.”
<plut. apoph. 51.12> βουλομένου δ' αὐτοῦ ἤδη τοῖς πολεμίοις ἐπιτίθεσθαι, οἱ πολέμαρχοι πρὸς αὐτὸν ἔφασαν ὅτι δεῖ προσμένειν αὐτὸν τοὺς ἄλλους συμμάχους, “οὐ γάρ” ἔφη “πάρεισιν οἱ μάχεσθαι μέλλοντες; ἢ οὐκ ἴστε, ὅτι μόνοι πρὸς τοὺς πολεμίους μάχονται οἱ  τοὺς βασιλέας αἰδούμενοι καὶ φοβούμενοι”
<plut. apoph. 51.13> τοῖς δὲ στρατιώταις παρήγγειλεν ἀριστοποιεῖσθαι ὡς ἐν ̔́Αιδου δειπνοποιησομένους.
<plut. apoph. 51.14> ἐρωτηθεὶς δὲ διὰ τί οἱ ἄριστοι τὸν ἔνδοξον θάνατον τῆς ἀδόξου προκρίνουσι ζωῆς, “ὅτι” ἔφη “τὸ μὲν τῆς φύσεως ἴδιον, τὸ δὲ αὑτῶν εἶναι νομίζουσιν.”
<plut. apoph. 51.15> τοὺς δὲ ἠιθέους βουλόμενος σῷσαι καὶ  ἐπιστάμενος ἄντικρυς οὐκ ἀνεξομένους, σκυτάλας δοὺς καθ' ἕνα αὐτῶν πρὸς τοὺς ἐφόρους ἔπεμψε. καὶ τῶν τελείων δὲ τρεῖς ἐβουλήθη διασῷσαι: οἱ δὲ συννοήσαντες οὐκ ἠνέσχοντο λαβεῖν τὰς σκυτάλας ὧν ὁ μὲν εἶπεν “οὐ κῆρυξ ἀλλὰ μαχητὰς ἀκολούθησα:  ” ὁ δὲ δεύτερος “αὐτοῦ μένων κρέσσων ἂν εἴην” ὁ δὲ τρίτος “οὐχ ὕστερος τούτων, πρῶτος δὲ μαχήσομαι.”
<plut. apoph. 52.1> Λόχαγος ὁ Πολυαινίδου καὶ Σείρωνος πατήρ, ἀπαγγείλαντός τινος αὐτῷ ὅτι τῶν υἱῶν τεθνήκοι   ὁ ἕτερος, “πάλαι ᾔδειν” ἔφη “ὅτι ἀποθανεῖν αὐτὸν ἔδει.”
<plut. apoph. 53.1> Λυκοῦργος ὁ νομοθέτης βουλόμενος; ἐκ τῆς προϋπαρχούσης διαίτης τοὺς πολίτας εἰς σωφρονεστέραν βίου τάξιν μετάγειν καὶ καλοκαγαθικοὺς  ἀπεργάζεσθαι ἁβροδίαιτοι γὰρ ἦσαν δύο σκύλακας ἀνέθρεψε ταὐτοῦ πατρὸς καὶ μητρὸς γενομένους: καὶ τὸν μὲν εἴθισε περὶ λιχνείας οἴκοι ἐάσας: τὸν δὲ ἐπαγόμενος ἤσκησε περὶ κυνηγέσια. ἔπειτα ἀγαγὼν εἰς τὴν ἐκκλησίαν ἔθηκεν ἀκάνθας καὶ λιχνείας  τινάς, ἀφῆκε δὲ καὶ λαγών: ἑκατέρου δ' ἐπὶ τὰ συνήθη ὁρμήσαντος καὶ θατέρου τὸν λαγὼν χειρωσαμένου, εἶπεν “ὁρᾶτε, ὦ; πολῖται, ὅτι ταὐτοῦ γένους  ὑπάρχοντες ἐν τῇ τοῦ βίου ἀγωγῇ παρὰ πολὺ ἀλλήλων διάφοροι ἀπέβησαν, καὶ ποιητικωτέρα τῆς φύσεως ἡ ἄσκησις πρὸς τὰ καλὰ τυγχάνει ;'” τινὲς δέ φασιν,  ὡς οὐ παρῆγε σκύλακας, οἳ ἐκ τῶν αὐτῶν γεγονότες ἐτύγχανον, ἀλλ' ὁ μὲν ἐξ οἰκουρῶν, ἕτερος δ' ἐκ κυνηγετικῶν κἄπειτα τὸν μὲν ἐκ τοῦ χείρονος γένους  πρὸς τὰ κυνηγέσια ἤσκησε, τὸν δὲ ἐκ τοῦ ἀμείνονος περὶ λιχνείας μόνον εἴθισεν: εἶθ' ἑκατέρου ἐφ' ἃ εἴθιστο ὁρμήσαντος:, φανερὸν ποιήσας ὅσον ἡ ἀγωγὴ πρὸς τὰ ἀμείνω καὶ χείρω συλλαμβάνεται, εἶπεν “οὐκοῦν καὶ ἡμᾶς, ὦ πολῖται, οὐδὲν παρὰ τοῖς  πολλοῖς θαυμαζομένη εὐγένεια καὶ τὸ ἀφ' ̔Ηρακλέους  εἶναι ὀνίνησιν, εἰ μὴ πράττομεν δι' ἃ ἐκεῖνος; ἁπάντων ἀνθρώπων ἐπιδοξότερος καὶ εὐγενέστερος ἐφάνη, ἀσκούμενοι καὶ μανθάνοντες καλὰ δι' ὅλου τοῦ βίου.”
<plut. apoph. 53.2> ἀναδασμὸν δὲ τῆς γῆς ποιήσας καὶ ἅπασιν ἴσον  κλῆρον τοῖς πολίταις νείμας, λέγεται ὕστερόν ποτε χρόνῳ τὴν χώραν διερχόμενος ἐξ ἀποδημίας ἄρτι τεθερισμένην, ἰδὼν τοὺς σωροὺς κειμένους παρ' ἀλλήλους καὶ ὁμαλοὺς ἡσθῆναι, καὶ μειδιάσαντα εἰπεῖν πρὸς τοὺς παρόντας ὡς ἡ Λακωνικὴ φαίνεται πᾶσα πολλῶν ἀδελφῶν εἶναι νεωστὶ νενεμημένων.
<plut. apoph. 53.3> καὶ τῶν χρεῶν δὲ ἀποκοπὰς εἰσηγησάμενος  ἐπεχείρησε καὶ τὰ κατ' οἶκον ὄντα πάντα ἐξ ἴσου  διαιρεῖν, ὅπως παντάπασιν ἐξέλοι τὸ ἄνισον καὶ ἀνώμαλον. ἐπεὶ δὲ χαλεπῶς ἑώρα προσδεξομένους τὴν ἄντικρυς ἀφαίρεσιν, τὸ τὸ χρυσοῦν καὶ ἀργυροῦν νόμισμα ἠκύρωσε, μόνῳ δὲ τῷ σιδηρῷ προσέταξε  χρῆσθαι: καὶ μέχρις οὗ δεῖ ἔχειν τὴν ὅλην  ὓπαρξιν πρὸς ἀμοιβὴν τούτου, περιώρισε. τούτου δὲ γενομένου, ἐξέπεσε τῆς Λακεδαίμονος ἀδικία πᾶσα οὔτε γὰρ κλέπτειν οὔτε δωροδοκεῖν οὔτε ἀποστερεῖν ἢ ἁρπάζειν ἔτι ἐδύνατό τις, ὃ μήτε κατακρύψαι δυνατὸν  ἦν μήτε κτήσασθαι ζηλωτὸν μήτε χρήσασθαι ἀκίνδυνον, μήτε ἐξάγειν ἢ ἐπάγειν ἀσφαλές. πρὸς δὲ τούτοις καὶ ἁπάντων τῶν περισσῶν ξενηλασίαν ἐποιήσατο: διὸ οὔτε ἔμπορος οὔτε σοφιστὴς οὔτε μάντις ἢ ἀγύρτης οὔτε τῶν κατασκευασμάτων δημιουργὸς  εἰσῄει εἰς τὴν Σπάρτην. οὐδὲ γὰρ νόμισμα παρ' αὐτοῖς εὔχρηστον εἴασε, μόνον δὲ τὸ σιδηροῦν εἰσηγήσατο, ὅ ἐστι. μνᾶ ὁλκῇ Αἰγιναία, δυνάμει δὲ χαλκοῖ τέσσαρες
<plut. apoph. 53.4> ἐπιθέσθαι δὲ τῇ τρυφῇ καὶ τὸν ζῆλον ἀφελέσθαι  τοῦ πλούτου διανοηθεὶς; τὰ συσσίτια εἰσηγήσατο.  πρὸς γοῦν τοὺς ἐπιζητοῦντας, διά τί ταῦτα συνεστήσατο καὶ μεθ' ὅπλων κατ' ὀλίγους τοὺς πολίτας διῄρηκεν, “ὅπως” εἶπεν “ἐξ, ἑτοίμου τὰ παραγγελλόμενα δέχωνται, καὶ ἐάν τι νεωτερίζωσιν, ἐν  ὀλίγοις τὸ ἀμπλάκημα: ἰσομοιρία τε τῆς τροφῆς καὶ πόσεως ᾖ, καὶ μήτε πόσει τινὶ ἢ βρώσει ἀλλὰ μηδὲ στρωμνῇ ἢ σκεύεσιν ἢ ἄλλῳ τινὶ τὸ σύνολον πλέον ἔχῃ ὁ πλούσιος τοῦ πένητος.”
<plut. apoph. 53.5> ἄζηλον δὲ ποιήσας τὸν πλοῦτον, οὐδενὸς;  οὐδὲ χρῆσθαι οὐδὲ ἐπιδεῖξαι δυναμένου, ἔλεγε πρὸς τοὺς συνήθεις “ὡς καλόν ἐστιν, ὦ ἑταῖροι, διὰ τῶν  ἔργων ἐπιδεῖξαι τὸν πλοῦτον ὁποῖός ἐστι τῇ ἀληθείᾳ, ὅτι τυφλός.”
<plut. apoph. 53.6> παρεφύλαξε δὲ ὥστε μηδὲ οἴκοι προδειπνήσαντας ἐξεῖναι βαδίζειν ἐπὶ τὰ συσσίτια, πεπληρωμένους ἑτέρων ἐδεσμάτων ἢ πωμάτων: ἐκάκιζον δὲ οἱ λοιποὶ τὸν μὴ πιόντα ἢ φαγόντα μετ' αὐτῶν, ὡς ἀκρατῆ καὶ πρὸς τὴν κοινὴν ἀπομαλακιζόμενον δίαιταν  ἐζημιοῦτο δὲ καὶ ὁ φανερὸς γενόμενος. ̓́Αγιδος γοῦν μετὰ πολὺν χρόνον τοῦ βασιλέως ἐπανελθόντος ἀπὸ στρατείας καταπεπολεμήκει δὲ ̓Αθηναίους , βουλομένου  παρὰ τῇ γυναικὶ μιᾷ ἡμέρᾳ δειπνῆσαι καὶ μεταπεμπομένου τὰς μερίδας, οὐκ ἔπεμψαν οἱ πολέμαρχοι:  μεθ' ἡμέραν δὲ φανεροῦ γενομένου τοῖς ἐφόροις, ἐζημιώθη ὑπ' αὐτῶν.
<plut. apoph. 53.7> πρὸς οὖν τὰ τοιαῦτα τῶν νομοθετημάτων χαλεπήναντες οἱ εὔποροι ἐπισυνέστησαν καὶ ἐβλασφήμουν αὐτὸν καὶ ἔβαλλον, καταλεῦσαι βουλόμενοι:  διωκόμενος δὲ διέπεσε διὰ τῆς ἀγορᾶς καὶ τοὺς μὲν ἄλλους ἔφθασεν εἰς τὸ ἱερὸν τῆς χαλκιοίκου ̓Αθηνᾶς καταφυγών ̓́Αλκανδρος δὲ ἐπιστραφέντος αὐτοῦ διώκων τῇ βακτηρίᾳ τὸν ὀφθαλμὸν ἐξέκοψεν αὐτοῦ. τοῦτον δὲ κοινῷ δόγματι παραλαβὼν ἐπὶ τιμωρίᾳ   οὔτε κακῶς διέθηκεν οὔτε ἐμέμψατο, συνδιαιτώμενον δὲ ἔχων ἀπέδειξεν ἐπαινέτην αὑτοῦ τε καὶ τῆς διαίτης ἣν εἶχε σὺν αὐτῷ, καὶ καθόλου τῆς ἀγωγῆς ἐραστήν. τοῦ δὲ πάθους ὑπόμνημα ἱδρύσατο ἐν τῷ  τῆς Χαλκιοίκου τεμένει ἱερὸν ̓Αθηνᾶς, ̓Οπτιλλέτιν προσαγορεύσας: τοὺς: γὰρ ὀφθαλμοὺς ὀπτίλλους οἱ τῇδε Δωριεῖς λέγουσιν.
<plut. apoph. 53.8> ἐρωτηθεὶς δὲ διὰ τί οὐκ ἐχρήσατο νόμοις  ἐγγράφοις, “ὅτι” ἔφη “οἱ πεπαιδευμένοι καὶ ἀχθέντες τῇ προσηκούσῃ ἀγωγῇ τὸ τοῦ καιροῦ χρήσιμον δοκιμάζουσι.”
<plut. apoph. 53.9> πάλιν δ' ἐπιζητούντων τινῶν, διὰ τί ὀροφὴν  ἀπὸ πελέκεως ταῖς οἰκίαις ἐπιτιθέναι προσέταξε,  θύραν δὲ ἀπὸ πρίονος μόνου καὶ μηδενὸς τῶν ἄλλων ἐργαλείων, “ὅπως ἄν” ἔφη “μετριάζοιεν οἱ πολῖται περὶ πάντα, ὅσα εἰς: τὴν οἰκίαν εἰσάγουσι, καὶ μηδὲν τῶν παρ' ἄλλοις ζηλουμένων ἔχωσιν.”
<plut. apoph. 53.10> ἐκ δὲ ταύτης τῆς συνηθείας φασὶ καὶ Λεωτυχίδην  τὸν πρῶτον βασιλέα δειπνοῦντα παρά τινι καὶ θεασάμενον τῆς στέγης: τοῦ οἴκου τὴν παρασκευὴν πολυτελῆ καὶ φατνωματικήν, ἐρωτῆσαι τὸν ξένον εἰ τετράγωνα παρ' αὐτοῖς ξύλα φύεται.
<plut. apoph. 53.11> ἐρωτηθεὶς δὲ διὰ τί ἐκώλυσεν ἐπὶ τοὺς  αὐτοὺς πολεμίους; πολλάκις στρατεύεσθαι, ἔφη “ἵνα μὴ πολλάκις ἀμύνεσθαι συνεθιζόμενοι ἔμπειροι πολέμου γένωνται” διὸ καὶ ̓Αγησιλάῳ ἔγκλημα οὐ βραχὺ  ἔδοξεν εἶναι, ταῖς εἰς τὴν Βοιωτίαν συνεχέσιν εἰσβολαῖς καὶ στρατείαις τοὺς Θηβαίους ἀντιπάλους Λακεδαιμονίοις  κατασκευάσαντος. τετρωμένον γοῦν ἰδὼν αὐτὸν ̓Ανταλκίδας “καλά” εἶπε “τροφεῖα ἀπέχεις, μὴ βουλομένους αὐτοὺς μηδὲ εἰδότας μάχεσθαι διδάξας;.”
<plut. apoph. 53.12> ἄλλου δὲ ἐπιζητοῦντος, διὰ τί τὰ σώματα  τῶν παρθένων δρόμοις καὶ πάλαις καὶ βολαῖς δίσκων καὶ ἀκοντίων διεπόνησεν, “ἵν” ἔφη “ἡ τῶν γεννωμένων ῥίζωσις ἰσχυρὰν ἐν ἰσχυροῖς σώμασιν ἀρχὴν λαβοῦσα καλῶς βλαστάνῃ: αὐταί τε μετὰ ῥώμης τοὺς  τόκους ὑπομένουσαι ῥᾳδίως: τε ἅμα καὶ καλῶς ἀγωνίζωνται πρὸς τὰς ὠδῖνας: καὶ εἴ τις ἀνάγκη γένοιτο, δύνωνται ὑπὲρ αὑτῶν καί τέκνων καὶ τῆς πατρίδος μάχεσθαι.  ”
<plut. apoph. 53.13> μεμφομένων δέ τινων τὴν γύμνωσιν τῶν  παρθένων ἐν ταῖς πομπαῖς καὶ τὴν αἰτίαν ζητούντων, “ἵν'” ἔφη “τὰ αὐτὰ τοῖς ἀνδράσιν ἐπιτηδεύουσαι μηδὲν μεῖον ἔχωσι μήτε κατὰ σώματος ἰσχὺν καὶ ὑγίειαν μήτε κατὰ ψυχῆς φιλοτιμίαν καὶ ἀρετήν: δόξης δὲ τῆς παρὰ τοῖς πολλοῖς ὑπερφρονῶσιν.” ὅθεν  καὶ περὶ Γοργοῦς ἱστορεῖται τῆς Λεωνίδου γυναικὸς τοιοῦτον: εἰπούσης γάρ τινος, ὡς ἔοικε, ξένης πρὸς αὐτὴν ὡς “μόναι τῶν ἀνδρῶν ἄρχετε ὑμεῖς αἱ Λάκαιναι  ” ἀπεκρίνατο “μόναι γὰρ ἡμεῖς ἄνδρας τίκτομεν.”
<plut. apoph. 53.14> εἴρξας δὲ τοὺς; ἀγάμους τῆς ἐν ταῖς γυμνοπαιδίαις θέας καὶ ἀτιμίαν προσθείς, πολλὴν πρόνοιαν ἐποιήσατο τῆς παιδοποιίας: τιμῆς καὶ θεραπείας, ἣν νέοι πρεσβυτέροις παρεῖχον, ἐστέρησε. καὶ τὸ πρὸς Δερκυλλίδαν ῥηθὲν οὐδεὶς ἐμέμψατο,  καίπερ εὐδόκιμον ὄντα στρατηγόν: ἐπιόντι γὰρ αὐτῷ τῶν νεωτέρων τις ἕδρας οὐχ ὑπεῖξεν εἰπών “οὐδὲ γὰρ ἐμοὶ σὺ τὸν ὑπείξοντα ἐγέννησας.”
<plut. apoph. 53.15> πυνθανομένου δέ τινος, διὰ τί τὰς κόρας ἐνομοθέτησεν ἀπροίκους ἐκδίδοσθαι, “ὅπως” ἔφη  “μήτε δι' ἔνδειαν ἄγαμοί τινες ἐαθῶσι μήτε διὰ περιουσίαν σπουδάζωνται, ἕκαστος δὲ εἰς τὸν τρόπον τῆς παιδὸς ἀφορῶν ἀρετῇ τὴν αἵρεσιν ποιῆται.  ” διὰ τοῦτο δὲ καὶ τὸν καλλωπισμὸν τῆς πόλεως;  ἀπήλασεν.
<plut. apoph. 53.16> ὁρίσαντος δὲ αὐτοῦ καὶ τὸν χρόνον τῶν τε γαμουμένων καὶ τῶν γαμούντων, πρὸς τὸν ζητοῦντα, ἵν' ἔφη “τὰ γεννώμενα ἰσχυρὰ ἐκ τελείων γεννώμενα.  ”
<plut. apoph. 53.17> πρὸς δὲ τὸν θαυμάζοντα, διότι τὸν γεγαμηκότα ἀπεῖρξε μὴ συγκοιμᾶσθαι τῇ γεγαμημένῃ, προσέταξε δὲ τὸ πλεῖστον τῆς ἡμέρας; συνεῖναι τοῖς ἡλικιώταις καὶ τὰς νύκτας ὅλας συναναπαύεσθαι, τῇ δὲ νύμφῃ κρύφα καὶ μετ' εὐλαβείας συνεῖναι, “ὅπως”  ἔφη “καὶ τοῖς σώμασιν ἰσχυροὶ ὦσι διακορεῖς μὴ  γινόμενοι, καὶ τῷ φιλεῖν ἀεὶ καινοὶ ὑπάρχωσι καὶ τὰ ἔκγονα ἐρρωμενέστερα παρέχωσι.”
<plut. apoph. 53.18> καὶ τὸ μὲν μύρον ἐξήλασεν ὡς τοῦ ἐλαίου φθορὰν καὶ ὄλεθρον, τὴν δὲ βαφικὴν ὡς κολακείαν  αἰσθήσεως:,
<plut. apoph. 53.19> πᾶσι δὲ τοῖς περὶ τὸν τοῦ σώματος καλλωπισμὸν δημιουργοῖς ἀνεπίβατον ἐποίησε τὴν Σπάρτην, ὡς διὰ τῆς κακοτεχνίας τὰς τέχνας λυμαινομένοις.
<plut. apoph. 53.20> τοσαύτη δ' ἦν κατ' ἐκείνους τοὺς χρόνους σωφροσύνη τῶν γυναικῶν καὶ τοσοῦτον ἀπεῖχε τῆς ὕστερον περὶ αὐτὰς εὐχερείας, ὡς πρότερον ἄπιστον εἶναι τὸ τῆς μοιχείας παρ' αὐταῖς. καὶ λόγος  ἀπομνημονεύεται Γεραδάτα τινὸς Σπαρτιάτου τῶν σφόδρα παλαιῶν, ὃς ἐρωτηθεὶς ὑπὸ ξένου, τί πάσχουσιν οἱ μοιχοὶ παρ' αὐτοῖς, οὐδὲν γὰρ ὁρᾶν περὶ τούτου νενομοθετημένον ὑπὸ Λυκούργου: εἶπεν “οὐδείς, ὦ  ξένε, γίνεται μοιχὸς παρ' ἡμῖν” ἐκείνου δὲ ὑπολαβόντος “ἂν οὖν γένηται”, “ταῦρον” ἔφη ὁ Γεραδάτας “ἐκτίνει μέγαν, ὃς ὑπερκύψας τὸ Ταΰγετον ἀπὸ τοῦ Εὐρώτα πίεται” θαυμάσαντος δ' ἐκείνου καὶ φήσαντος “πῶς δὲ ἂν γένοιτο βοῦς τηλικοῦτος;'” γελάσας  ὁ Γεραδάτας “πῶς γὰρ ἄν” ἔφη “μοιχὸς ἐν Σπάρτῃ γένοιτο, ἐν πλοῦτος μὲν καὶ τρυφὴ καὶ καλλωπισμὸς: ἀτιμάζονται, αἰδὼς δὲ καὶ εὐκοσμία καὶ τῶν ἡγουμένων πειθὼ πρεσβεύονται.”
<plut. apoph. 53.21> πρὸς δὲ τὸν ἀξιοῦντα δημοκρατίαν ἐν τῇ   πόλει καταστήσασθαι ὁ Λυκοῦργος εἶπε “σὺ πρῶτος ἐν τῇ οἰκίᾳ σου ποίησον δημοκρατίαν.”
<plut. apoph. 53.22> πυνθανομένου δέ τινος διὰ τί μικρὰς οὕτω καὶ εὐτελεῖς ἔταξε τῶν θεῶν τὰς θυσίας, “ὅπως” ἔφη “μηδέποτε τιμῶντες τὸ θεῖον διαλείπωμεν.”
<plut. apoph. 53.23> μόνα δὲ ταῦτα τῶν ἀθλημάτων ἐφέντος αὐτοῦ τοῖς πολίταις ἀγωνίζεσθαι, ὅπου ἡ χεὶρ οὐκ ἀνατείνεται, ἐπύθετό τις τὴν αἰτίαν: ὁ δὲ “ὅπως” εἶπε “μηδεὶς αὐτῶν ἐν τῷ πονεῖν ἀπαυδᾶν ἐθίζηται.”
<plut. apoph. 53.24> ἐρωτῶντος δέ τινος, διὰ τί πυκνὰ μεταστρατοπεδεύειν  κελεύει, “ὅπως” εἶπε “πλείω τοὺς ἐχθροὺς βλάπτοιμεν.  ”
<plut. apoph. 53.25> ἄλλου: δ' ἐπιζητοῦντος διὰ τί πυργομαχεῖν ἀπεῖπε, “ἵνα” ἔφη “μὴ ὑπὸ γυναικὸς ἢ παιδὸς ἤ  τινος παραπλησίου ἀνθρώπου οἱ ἀμείνονες ἀποθνῄσκωσιν.  ”
<plut. apoph. 53.26> τοῖς δὲ συμβουλευομένοις τῶν Θηβαίων περὶ τῆς ἱερουργίας καὶ τοῦ πένθους, ἣν ποιοῦνται τῇ Λευκοθέᾳ, συνεβούλευσεν “εἰ μὲν θεὸν ἡγοῦνται, μὴ θρηνεῖν εἰ δὲ ἄνθρωπον, μὴ ἱερουργεῖν ὡς θεῷ.  ”
<plut. apoph. 53.27> πρὸς δὲ τοὺς ἐπιζητοῦντας τῶν πολιτῶν “πῶς ἂν πολεμίων ἔφοδον ἀλεξοίμεθα” “ἐὰν πτωχοί” ἔφη “ἦτε καὶ μὴ μείζων ἅτερος θατέρου ἐρέῃ εἶναι.”
<plut. apoph. 53.28> καὶ πάλιν ἐπιζητούντων περὶ τειχῶν, “οὐκ” ἔφη “πόλιν εἶναι ἀτείχιστον, ἣτις ἀνδράσι καὶ οὐ  πλίνθοις ἐστεφάνωται.”
<plut. apoph. 53.29> ἐπεμέλοντο δὲ οἱ Σπαρτιᾶται καὶ τῆς κόμης, ἀπομνημονεύοντές τινα Λυκούργου λόγον περὶ τούτου, ὅτι τοὺς μὲν καλοὺς εὐπρεπεστέρους ποιεῖ, τοὺς δὲ αἰσχροὺς: φοβερωτέρους.
<plut. apoph. 53.30> παρήγγειλε δὲ ἐν τοῖς πολέμοις τρεψαμένους καὶ νικήσαντας μέχρι τοῦ βεβαιώσασθαι τὸ νίκημα ἐπιδιώκειν, εἶτα εὐθὺς; ἀναχωρεῖν οὔτε γενναῖον οὔτε ̔Ελληνικὸν φονεύειν τοὺς παρακεχωρηκότας φάσκων, ἀλλὰ φείδεσθαι. ἦν δ' οὐ μόνον καλὸν  τοῦτο καὶ μεγαλόψυχον ἀλλὰ καὶ χρήσιμον: εἰδότας γὰρ τοὺς μαχομένους πρὸς αὑτοὺς ὅτι φείδονται μὲν  τῶν ἐνδιδόντων, ἀναιροῦσι δὲ τοὺς ὑφισταμένους, τοῦ μένειν τὸ φεύγειν ὠφελιμώτερον ἡγήσεσθαι.
<plut. apoph. 53.31> πυνθανομένου δέ τινος, διὰ τί τοὺς τῶν πολεμίων νεκροὺς ἀπηγόρευσε σκυλεύειν, “ὅπως”   ἔφη “μὴ κυπτάζοντες περὶ τὰ σκῦλα τῆς μάχης ἀμελῶσιν, ἀλλὰ καὶ τὴν πενίαν ἅμα τῇ τάξει διασῴζωσι.”
<plut. apoph. 54.1> Λύσανδρος, Διονυσίου τοῦ τῆς Σικελίας τυράννου πέμψαντος αὐτοῦ ταῖς θυγατράσιν ἱμάτια  πολυτελῆ, οὐκ ἔλαβεν εἰπὼν δεδιέναι, μὴ διὰ ταῦτα μᾶλλον αἰσχραὶ φανῶσιν ἀλλ' ὀλίγον ὕστερον πρὸς; τὸν αὐτὸν τύραννον ἐκ τῆς αὐτῆς πόλεως ἀποσταλεὶς πρεσβευτής, προσπέμψαντος αὐτῷ τοῦ Διονυσίου δύο στολὰς καὶ κελεύσαντος ἣν βούλεται  ταύτην ἑλόμενον τῇ θυγατρὶ κομίζειν, αὐτὴν ἐκείνην ἔφη βέλτιον αἱρήσεσθαι: καὶ λαβὼν ἀμφοτέρας,: ἀπῆλθεν.
<plut. apoph. 54.2> ὁ δὲ Λύσανδρος, δεινὸς σοφιστὴς γενόμενος καὶ ἀπάταις τὰ πολλὰ ποικίλλων, τὸ δίκαιον ἐν  μόνῳ τῷ λυσιτελεῖ τιθέμενος καὶ τὸ καλὸν ἐν τῷ συμφέροντι, τὸ ἀληθὲς ἔλεγε τοῦ ψεύδους κρεῖττον εἶναι, ἑκατέρου δὲ τῇ χρείᾳ τὴν ἀξίαν καὶ τὴν  τιμὴν ὁρίζεσθαι.
<plut. apoph. 54.3> πρὸς δὲ τοὺς ψέγοντας αὐτὸν ἐπὶ τῷ δι'  ἀπάτης τὰ πλεῖστα πράττειν ὡς ἀνάξιον τοῦ  ̔Ηρακλέους καὶ δόλῳ, οὐκ ἄντικρυς κατορθοῦντα, γελῶν ἔλεγεν ὅπου μὴ ἐφικνεῖται τῇ λεοντῆ, προσραπτέον εἶναι τὴν ἀλωπεκῆν.
<plut. apoph. 54.4> ̓Επιμεμφομένων δ' ἑτέρων αὐτὸν ἐπὶ ταῖς  παραβάσεσι τῶν ὅρκων, οὓς ἐν Μιλήτῳ ἐποιήσατο, ἔλεγε “τοὺς μὲν παῖδας ἀστραγάλοις δεῖ ἐξαπατᾶν, τοὺς δὲ ἄνδρας ὅρκοις.”
<plut. apoph. 54.5> νικήσας δὲ τοὺς ̓Αθηναίους ἐξ ἐνέδρας περὶ Αἰγὸς ποταμοὺς καὶ λιμῷ πιέσας αὐτοὺς παρεστήσατο  τὴν πόλιν, καὶ ἔγραψε τοῖς ἐφόροις “ἑαλώκασιν αἱ ̓Αθῆναι.”
<plut. apoph. 54.6> πρὸς ̓Αργείους δὲ περὶ γῆς ὅρων ἀμφισβητοῦντας: πρὸς Λακεδαιμονίους καὶ δικαιότερα λέγειν αὐτῶν φάσκοντας σπασάμενος τὴν μάχαιραν “ὁ  ταύτης” ἔφη “κρατῶν βέλτιστα περὶ γῆς ὅρων διαλέγεται.”
<plut. apoph. 54.7> τοὺς; δὲ Βοιωτοὺς ἐπαμφοτερίζοντας, ὅτε διῄει τὴν χώραν, ὁρῶν, προσέπεμψε πυνθανόμενος πότερον ὀρθοῖς τοῖς δόρασιν ἢ κεκλιμένοις διαπορεύηται  τὴν χώραν αὐτῶν.
<plut. apoph. 54.8> Μεγαρέως δὲ ἀνδρὸς; ἐν τῷ κοινῷ συλλόγῳ παρρησίᾳ χρησαμένου πρὸς αὐτόν, “οἱ λόγοι σου” εἶπεν “ὦ ξένε, πόλεως δέονται.”
<plut. apoph. 54.9> ἐπεὶ δὲ Κορινθίων ἀφεστώτων διερχόμενος παρὰ τὰ τείχη τοὺς Λακεδαιμονίους ἑώρα προσβάλλειν ὀκνοῦντας, καὶ λαγώς τις ὤφθη διαπηδῶν τὴν τάφρον, “οὐκ αἰσχύνεσθε” εἶπεν “ὦ Σπαρτιᾶται,  τοιούτους φοβούμενοι πολεμίους, ὧν οἱ λαγωοὶ δι' ἀργίαν τοῖς τείχεσιν ἐγκαθεύδουσιν.”
<plut. apoph. 54.10> ἐν δὲ Σαμοθρᾴκῃ χρηστηριαζομένῳ αὐτῷ ὁ ἱερεὺς ἐκέλευσεν εἰπεῖν, ὅ τι ἀνομώτατον ἔργον  αὐτῷ ἐν τῷ βίῳ πέπρακται. ἐπηρώτησεν οὖν “πότερον σοῦ τοῦτο κελεύοντος ἢ τῶν θεῶν τοῦτο δεῖ ποιεῖν;'” φαμένου δὲ “τῶν θεῶν,'” “σὺ τοίνυν” ἔφη “ἐκποδών μοι κατάστηθι, κἀκείνοις ἐρῶ, ἐὰν πυνθάνωνται.  ”
<plut. apoph. 54.11> Πέρσου δ' ἐρωτήσαντος ποίαν μάλιστα ἐπαινεῖ πολιτείαν, “ἥτις” ἔφη “τοῖς ἀνδρείοις καὶ δειλοῖς τὰ προσήκοντα ἀποδίδωσι.”
<plut. apoph. 54.12> πρὸς δὲ τὸν εἰπόντα, ὅτι ἐπαινοίη αὐτὸν καὶ ὑπερασπάζοιτο, “δύο βοῦς ἔχω” ἔφη “ἐν ἀγρῷ:  σιγώντων δ' ἀμφοτέρων, ἀκριβῶς ἐπίσταμαι τόν τε ἀργὸν καὶ τὸν ἐργαζόμενον.”
<plut. apoph. 54.13> λοιδορουμένου δέ τινος αὐτῷ, εἶπε “λέγε πυκνῶς, ὦ ξενύλλιον, λέγε μηδὲν ἐλλείπων, ἄν σου δύνῃ τὰν ψυχὰν κενῶσαι κακῶν, ὧν ἔοικας πλήρης  εἶναι  ”
<plut. apoph. 54.14> χρόνῳ δ' ὕστερον μετὰ τὴν τελευτὴν ἀντιλογίας συμμαχικῆς: γενομένης, ̓Αγησίλαος ἦλθεν ἐπὶ τὴν τοῦ Λυσάνδρου οἰκίαν, ὅπως: τὰ περὶ αὐτῆς  γράμματα διασκέψηται: ταῦτα γὰρ παρ' αὑτῷ κατέσχεν ὁ Λύσανδρος. εὗρε δὲ καὶ βιβλίον γεγραμμένον τῷ Λυσάνδρῳ περὶ τῆς πολιτείας, ὡς χρὴ τῶν Εὐρυπωντιδῶν καὶ ̓Αγιαδῶν τὴν βασιλείαν ἀφελομένους εἰς μέσον θεῖναι καὶ ποιεῖσθαι τὴν αἵρεσιν ἐκ τῶν  ἀρίστων, ἵνα μὴ τῶν ἀφ' ̔Ηρακλέους, ἀλλ' οἷος ̔Ηρακλῆς τῇ ἀρετῇ κρινομένων, τὸ γέρας ᾖ, ᾗ κἀκεῖνος εἰς θεῶν τιμὰς ἀνήχθη. καὶ τοῦτον τὸν λόγον ὥρμησε μὲν εἰς τοὺς πολίτας ἐξενεγκεῖν καὶ παραδεικνύναι  τὸν Λύσανδρον οἷος ὢν πολίτης διαλανθάνοι, καὶ ἐπὶ διαβολῇ τῶν Λυσάνδρου φίλων. κρατίδην δέ φασι τότε προεστῶτα τῶν ἐφόρων, εὐλαβηθέντα μὴ πείσῃ ἀναγνωσθεὶς ὁ λόγος, ἐπιλαβέσθαι τοῦ ̓Αγησιλάου καὶ εἰπεῖν ὡς οὐ δεῖ   ἀνορύττειν τὸν Λύσανδρον, ἀλλὰ καὶ τὸν λόγον αὐτῷ συγκατορύττειν, πανούργως καὶ πιθανῶς συντεταγμένον.
<plut. apoph. 54.15> τοὺς δὲ μνηστεύσαντας αὐτοῦ τὰς θυγατέρας, εἶτα μετὰ τὴν τελευτὴν πένητος εὑρεθέντος  ἀπειπαμένους, ἐζημίωσαν οἱ ἔφοροι, ὅτι πλούσιον μὲν νομίζοντες ἐθεράπευον, δίκαιον δὲ καὶ χρηστὸν ἐκ τῆς πενίας ἐπιγνόντες ὑπερεῖδον.
<plut. apoph. 55.1> Ναμέρτης πρεσβευτὴς ἀποσταλείς, μακαρίζοντός τινος αὐτὸν τῶν ἐκεῖθι διότι πολύφιλος εἴη, ἠρώτησεν   εἰ δοκίμιον ἔχει τίνι τρόπῳ πειράζεται ὁ πολύφιλος: ἐπιζητοῦντος δὲ θατέρου μαθεῖν, “ἀτυχίᾳ” εἶπεν.
<plut. apoph. 56.1> Νίκανδρος, εἰπόντος τινὸς ὅτι κακῶς αὐτὸν λέγουσιν ̓Αργεῖοι, “οὐκοῦν” ἔφη “δίκην τίνουσι τοὺς ἀγαθοὺς κακῶς λέγοντες.  ”
<plut. apoph. 56.2> πυθομένου δέ τινος διὰ τί κομῶσι καὶ πωγωνοτροφοῦσιν, “ὅτι” ἔφη “πάντων κάλλιστος καὶ ἀδαπανώτατος ἀνδρὶ ὁ ἴδιος κόσμος.”
<plut. apoph. 56.3> τῶν ̓Αθηναίων δὲ εἰπόντος τινὸς “λίαν ἀντέχεσθε,  ὦ Νίκανδρε, τοῦ σχολάζειν”, “ἀληθίζῃ” ἔφη “ἀλλ' οὐχ ὥσπερ ὑμεῖς ὅπως τύχοι σπουδάζομεν.”
<plut. apoph. 57.1> Πανθοίδας πρεσβεύων εἰς τὴν ̓Ασίαν, ἐπιδεικνύντων αὐτῷ τεῖχος ἐχυρόν, εἶπε “νὴ τοὺς θεούς, ὦ ξένοι, καλὴ γυναικωνῖτις.”
<plut. apoph. 57.2> ἐν ̓Ακαδημείᾳ δὲ τῶν φιλοσόφων διαλεγομένων πολλὰ καὶ σπουδαῖα, ἐπερωτώντων δὲ τὸν Πανθοίδαν μετὰ ταῦτα τί δοκοῦσιν αὐτῷ οἱ λόγοι οὗτοι εἶναι, “τί δ' ἄλλο” ἔφη “ἢ σπουδαῖοι; ὄφελος δ' οὐδέν, μὴ χρωμένων ὑμῶν αὐτοῖς.”
<plut. apoph. 58.1> Παυσανίας ὁ Κλεομβρότου, Δηλίων δικαιολογουμένων περὶ τῆς νήσου πρὸς ̓Αθηναίους καὶ λεγόντων, ὅτι κατὰ τὸν νόμον τὸν παρ' αὐτοῖς οὔθ'  αἱ γυναῖκες ἐν τῇ νήσῳ τίκτουσιν οὔθ' οἱ τελευτήσαντες θάπτονται, “πῶς ἂν οὖν” ἔφη “αὕτη πατρὶς  ὑμῶν εἴη, ἐν ᾗ οὔτε γέγονέ τις ὑμῶν οὔτ' ἔσται;'”
<plut. apoph. 58.2> τῶν δὲ φυγάδων αὐτὸν προτρεπομένων ἐπὶ τοὺς ̓Αθηναίους ἄγειν τὴν στρατιὰν λεγόντων τε ὅτι τοῖς ̓Ολυμπίοις ἀνακηρυττομένου αὐτοῦ,  ἐσύριττον αὐτὸν μόνοι, “τί οὖν οἴεσθε” ἔφη “τοὺς ὅτε εὖ ἔπασχον συρίττοντας παθόντας; κακῶς ποιήσειν;”
<plut. apoph. 58.3> πυνθανομένου δέ τινος διὰ τί Τυρταῖον τὸν ποιητὴν ἐποιήσαντο πολίτην, “ὅπως” ἔφη “μηδέποτε  ξένος φαίνηται ἡμῶν ἡγεμών.”
<plut. apoph. 58.4> πρὸς δὲ τὸν ἀσθενῆ μὲν τῷ σώματι, συμβουλεύοντα δὲ πρὸς τοὺς πολεμίους κατὰ γῆν καὶ κατὰ θάλατταν διακινδυνεύειν, “θέλεις οὖν” ἔφη  “δεῖξαι σεαυτὸν ἐκδύς, οἷος ὢν ἡμῖν μάχεσθαι συμβουλεύεις;”
<plut. apoph. 58.5> θαυμαζόντων δέ τινων ἐν τοῖς λαφύροις τῶν βαρβάρων τὴν πολυτέλειαν τῆς ἐσθῆτος, “κρεῖσσον” ἔφη “αὐτοὺς εἶναι πολλοῦ ἀξίους ἢ κεκτῆσθαι πολλοῦ ἄξια.  ”
<plut. apoph. 58.6> μετὰ δὲ τὴν ἐν Πλαταιαῖς κατὰ Μήδων γενομένην νίκην τοῖς ἀμφ' αὑτὸν ἐκέλευσε τὸ προητοιμασμένον Περσικὸν δεῖπνον παραθεῖναι: τούτου δὲ  θαυμαστὴν πολυτέλειαν ἔχοντος, “νὴ τοὺς θεούς” ἔφη “λίχνος ἦν ὁ Πέρσης, ὅτι τοσαῦτα ἔχων ἐπὶ  τὴν ἡμετέραν ἦλθε μᾶζαν.”
<plut. apoph. 59.1> Παυσανίας ὁ Πλειστώνακτος πρὸς τὸν ἐρωτήσαντα, διὰ τί τῶν ἀρχαίων νόμων οὐδένα κινεῖν ἔξεστι παρ' αὐτοῖς, “ὅτι τοὺς: νόμους” ἔφη “τῶν ἀνδρῶν, οὐ τοὺς ἄνδρας τῶν νόμων κυρίους εἶναι δεῖ.  ”
<plut. apoph. 59.2> ἐπαινοῦντος δὲ αὐτοῦ ἐν Τεγέᾳ μετὰ τὴν φυγὴν τοὺς Λακεδαιμονίους:, εἶπέ τις: “διὰ τί οὖν οὐκ ἔμενες ἐν Σπάρτῃ ἀλλ' ἔφυγες;'” “ὅτι οὐδ' οἱ  ἰατροί” ἔφη “παρὰ τοῖς ὑγιαίνουσιν, ὅπου δὲ οἱ νοσοῦντες, διατρίβειν εἰώθασιν.”
<plut. apoph. 59.3> πυνθανομένου δέ τινος αὐτοῦ, πῶς ἂν δυνηθεῖεν τοὺς Θρᾷκας νικῆσαι, “εἰ τὸν ἄριστον” εἶπε  “στρατηγὸν καταστήσαιμεν.  ”
<plut. apoph. 59.4> ἰατροῦ δ' ἐπισκεπτομένου αὐτὸν καὶ εἰπόντος “οὐδὲν κακὸν ἔχεις”, “οὐ γάρ σοὶ” ἔφη “ἰατρῷ χρῶμαι.”
<plut. apoph. 59.5> μεμφομένου δέ τινος αὐτὸν τῶν φίλων, διότι  ἰατρόν τινα κακῶς λέγει, πεῖραν οὐκ ἔχων αὐτοῦ οὐδὲ ἀδικηθείς τι, “ὅτι” εἶπεν “εἰ ἔλαβον αὐτοῦ πεῖραν οὐκ ἂν ἔζων.”
<plut. apoph. 59.6> τοῦ δὲ ἰατροῦ εἰπόντος αὐτῷ “γέρων γέγονας”, “διότι” εἶπεν “οὐκ ἐχρησάμην σοὶ ἰατρῷ.”
<plut. apoph. 59.7> κράτιστον δέ' ἔλεγε τοῦτον ἰατρὸν εἶναι, τὸν μὴ κατασήποντα τοὺς ἀρρωστοῦντας ἀλλὰ τάχιστα θάπτοντα.
<plut. apoph. 60.1> Παιδάρητος, λέγοντός τινος ὅτι πολλοὶ εἴησαν οἱ πολέμιοι, “οὐκοῦν” ἔφη “ἡμεῖς εὐκλεέστεροι  ἐσόμεθα: πλείους γὰρ ἀποκτενοῦμεν.”
<plut. apoph. 60.2> ἰδὼν δέ τινα τῇ μὲν φύσει μαλακὸν δι' ἐπιείκειαν δὲ ἐπαινούμενον ὑπὸ τῶν πολιτῶν, ἔφη “οὔτε ἄνδρας γυναιξὶν ὁμοίους ὄντας ἐπαινεῖν δεῖ οὔτε γυναῖκας ἀνδράσιν, ἐὰν μὴ τὴν γυναῖκα χρεία τις  καταλάβῃ.”
<plut. apoph. 60.3> οὐκ ἐγκριθεὶς δ' εἰς τοὺς τριακοσίους, ἣτις ἐν τῇ πόλει πρωτεύουσα τιμὴ τῇ τάξει ἦν, ἱλαρὸς καὶ μειδιῶν ἀπῄει: ἀνακαλεσαμένων δ' αὐτὸν τῶν  ἐφόρων καὶ πυνθανομένων διότι γελᾷ, εἶπε “διότι συγχαίρω τῇ πόλει τριακοσίους κρείττονάς μου πολίτας: ἐχούσῃ.  ”
<plut. apoph. 61.1> Πλείσταρχος ὁ Λεωνίδου πρὸς τὸν ἐπερωτήσαντα,  διὰ τίνα αἰτίαν οὐκ ἀπὸ τῶν πρώτων βασιλέων προσαγορεύονται, “ὅτι” ἔφη “ἐκεῖνοι μὲν ἄγειν ἢ βασιλεύειν ἔχρῃζον, οἱ δ' ἐκείνων ὕστεροι οὐδαμῶς.”
<plut. apoph. 61.2> Συνηγόρου δέ τινος γελοῖα λέγοντος, “οὐ φυλάξῃ  ὦ ξένε” ἔφη “συνεχῶς γελοιάζων, ὅπως μὴ γελοῖος γένῃ, ὥσπερ καὶ οἱ συνεχῶς παλαίοντες παλαισταί;”
<plut. apoph. 61.3> πρὸς δὲ τὸν ἀηδόνα μιμούμενον “ἥδιον” ἔφη “ὦ ξένε αὐτῆς ἄκουσα τῆς ἀηδόνος.  ”
<plut. apoph. 61.4> λέγοντος δέ τινος, ὅτι κακολόγος τις αὐτὸν ἐπῄνει “θαυμάζω” ἔφη “εἰ μή τις αὐτῷ εἶπεν ὅτι ἀπέθανον: ζῶντα γὰρ ἐκεῖνος οὐδένα καλῶς λέξαι δύναται.”
<plut. apoph. 62.1> Πλειστῶναξ ὁ Παυσανίου, ̓Αττικοῦ τινος ῥήτορος  τοὺς Λακεδαιμονίους ἀμαθεῖς ἀποκαλοῦντος, “ὀρθῶς” ἔφη “λέγεις μόνοι γὰρ ̔Ελλήνων ἡμεῖς; οὐδὲν κακὸν μεμαθήκαμεν παρ' ὑμῶν.”
<plut. apoph. 63.1> Πολύδωρος ὁ ̓Αλκαμένους, ἀπειλοῦντός τινος  τοῖς ἐχθροῖς συχνά, “οὐ συνίης” ἔφη “τῆς τιμωρίας τὸ πλεῖστον καταναλίσκων μέρος;  ”
<plut. apoph. 63.2> ἐξάγοντος δ' αὐτοῦ τὸ στράτευμα ἐπὶ Μεσσήνην, ἤρετό τις εἰ τοῖς ἀδελφοῖς μάχεσθαι μέλλει,  “οὐκ” ἔφη “ἀλλ' ἐπὶ τὴν ἀκλήρωτον τῆς χώρας βαδίζει.”
<plut. apoph. 63.3> ̓Αργείων δὲ πάλιν μετὰ τὴν τῶν τριακοσίων μάχην ἐκ παρατάξεως πανδημεὶ κρατηθέντων, τὸν Πολύδωρον οἱ σύμμαχοι παρεκελεύοντο μὴ παρεῖναι  τὸν καιρόν, ἀλλ' ἐπελθόντα τῷ τείχει τῶν πολεμίων τὴν πόλιν ἑλεῖν: ῥᾷστον γὰρ ἔσεσθαι, τῶν μὲν ἀνδρῶν ἀπολωλότων, τῶν γυναικῶν δὲ ἀπολελειμμένων ἔφη οὖν πρὸς αὐτοὺς “τὸ μὲν ἐκ τοῦ ἴσου μαχόμενον νικᾶν τοὺς ἐναντιουμένους ἐστί μοι καλόν, τὸ δ' ὑπὲρ τῶν ὅρων τῶν τῆς χώρας μεμαχημένον  τὴν πόλιν ἐπιθυμεῖν λαβεῖν οὐ δίκαιον τίθεμαι  εἶναι ἦλθον γὰρ χώραν ἀπολαβεῖν : οὐ καταλαβέσθαι πόλιν.”
<plut. apoph. 63.4> ἐρωτηθεὶς δὲ διὰ τί Σπαρτιᾶται κατὰ πόλεμον  κινδυνεύουσιν ἀνδρείως, “ὅτι” ἔφη “αἰδεῖσθαι τοὺς ἡγεμόνας ἔμαθον οὐ φοβεῖσθαι.”
<plut. apoph. 64.1> Πολυκρατίδας πρεσβεύων πρὸς τοὺς βασιλέως στρατηγοὺς μεθ' ἑτέρων, ἐρομένων αὐτῶν πότερον ἰδίᾳ πάρεισιν ἢ δημοσίᾳ ἐπέμφθησαν, “αἴκα τύχωμεν,  δημοσίᾳ” εἶπεν “εἰ δὲ μὴ , ἰδίᾳ.  ”
<plut. apoph. 65.1> Φοιβίδας, πρὸ τοῦ κινδύνου τοῦ Λευκτρικοῦ λεγόντων τινῶν δείξειν τὴν ἡμέραν ταύτην τὸν ἀγαθόν, πολλοῦ τὴν ἡμέραν ἔφησεν ἀξίαν εἶναι, δυναμένην τὸν ἀγαθὸν δεῖξαι.
<plut. apoph. 66.1> σόον λέγεται ἐν χωρίῳ χαλεπῷ καὶ ἀνύδρῳ πολιορκούμενον ὑπὸ Κλειτορίων ὁμολογῆσαι τὴν δορίκτητον αὐτοῖς ἂν ἀφεῖναι γῆν, εἰ πίοιεν οἱ μετ' αὐτοῦ πάντες ἀπὸ τῆς πλησίον πηγῆς: ἐφρούρουν δ' αὐτὴν οἱ πολέμιοι. γενομένων δὲ τῶν ὅρκων, συναγαγόντα  τοὺς μεθ' ἑαυτοῦ διδόναι τῷ μὴ πιόντι τὴν βασιλείαν: οὐδενὸς δὲ καρτερήσαντος ἀλλὰ πάντων πιόντων, αὐτὸν ἐπὶ πᾶσι καταβάντα καὶ περιρρανάμενον, ἔτι τῶν πολεμίων παρόντων, ἀπελθεῖν καὶ τὴν χώραν κατασχεῖν ὡς μὴ πιόντα.
<plut. apoph. 67.1> Τήλεκλος: πρὸς τὸν εἰπόντα, ὅτι ὁ πατὴρ λέγει κακῶς: αὐτόν, “εἰ μὴ αὐτῷ” ἔφη “λεκτέον: ἦν, οὐκ ἂν ἔλεγεν.”
<plut. apoph. 67.2> εἰπόντος δὲ τοῦ ἀδελφοῦ, ὅτι οὐχ ὁμοίως αὐτῷ προσφέρονται οἱ πολῖται ὡς ἐκείνῳ ὄντι ἐκ  τῶν αὐτῶν, ἀγνωμονέστερον δέ, εἶπε “σὺ γὰρ οὐκ οἶδας ἀδικεῖσθαι, ἐγὼ δέ.  ”
<plut. apoph. 67.3> ἐρωτηθεὶς δὲ διὰ τί ἔθος παρ' αὐτοῖς ἐστι τοὺς νεωτέρους τοῖς πρεσβυτέροις ἐξανίστασθαι, “ὅπως” ἔφη “περὶ τοὺς μὴ προσήκοντας οὕτως ἔχοντες τιμῆς μᾶλλον τιμῶσι τοὺς γονέας.”
<plut. apoph. 67.4> πυθομένου δέ τινος πόσην κέκτηται οὐσίαν, ἔφη “οὐ πλείω τῆς ἱκανῆς.”
<plut. apoph. 68.1> Χάριλλος ἐρωτηθεὶς διὰ τί τοὺς νόμους ὁ Λυκοῦργος οὕτως ὀλίγους ἔθηκεν, “ὅτι” ἔφη “τοῖς  ὀλίγα λέγουσιν ὀλίγων καὶ νόμων ἐστὶ χρεία,”
<plut. apoph. 68.2> πυνθανομένου δέ τινος διὰ τί τὰς μὲν κόρας ἀκαλύπτους, τὰς δὲ γυναῖκας ἐγκεκαλυμμένας εἰς τοὐμφανὲς ἄγουσιν, “ὅτι” ἔφη “τὰς μὲν κόρας ἄνδρας εὑρεῖν δεῖ, τὰς δὲ γυναῖκας σῴζειν τοὺς ἔχοντας.”
<plut. apoph. 68.3> τῶν δὲ εἱλώτων τινὸς θρασύτερον αὐτῷ  προσφερομένου, “εἰ μὴ ὠργιζόμην” εἶπε “κατέκτανον ἄν σε.”
<plut. apoph. 68.4> ἐρωτήσαντος δέ τινος αὐτὸν τίνα νομίζει πολιτείαν ἀρίστην, ἔφη “ἐν ἂν περὶ ἀρετῆς πλεῖστοι πολιτευόμενοι πρὸς ἀλλήλους ἄνευ στάσεως ἀγωνίζεσθαι  θέλωσι.  ”
<plut. apoph. 68.5> πυνθανομένου δέ τινος διὰ τί πάντα τὰ τῶν θεῶν ξόανα μεθ' ὅπλων ἵδρυται παρ' αὐτοῖς, “ὅπως” ἔφη “μήτε τὰ κατὰ τῶν ἀνθρώπων ὀνείδη λεγόμενα διὰ τὴν δειλίαν ἐπὶ τοὺς θεοὺς ἀναφέρωμεν, μήτε  οἱ νέοι ἄοπλοι τοῖς θεοῖς εὔχωνται. ”
<plut. apoph. 68.6> πρὸς δὲ τὸν πυθόμενον διὰ τί κομῶσιν εἶπεν ὅτι “τῶν κόσμων ὁ φυσικὸς καὶ ἀδάπανος οὗτός ἐστι.  ”
<plut. apoph. 69.1> Σαμίων πρεσβευταῖς μακρολογοῦσιν ἔφασαν οἱ Σπαρτιᾶται “τὰ μὲν πρῶτα ἐπιλελάθαμες, τὰ δὲ ὕστερα οὐ συνείκαμες διὰ τὸ τὰ πρῶτα ἐπιλελᾶσθαι.”
<plut. apoph. 69.2> ῥήτορος μακρὸν κατατείναντος λόγον καὶ τὰς  ἀποκρίσεις αἰτοῦντος, ἵνα τοῖς πολίταις ἀπαγγείλῃ, “ἀπάγγελλε τοίνυν” ἔφασαν “ὅτι μόλις μὲν σὺ ἐπαύσω λέγων, μόλις δὲ ἡμεῖς ἀκούοντες.”
<plut. apoph. 69.3> πρὸς Θηβαίους περί τινων ἀντιλέγοντας “ἢ φρονεῖν” εἶπον “δεῖ ἔλασσον ἢ δύνασθαι μεῖζον.  ”
<plut. apoph. 69.4> Λάκων ἐρωτηθεὶς δι' ἣν αἰτίαν τὰς τοῦ πώγωνος τρίχας ἐπὶ πολὺ κομᾷς;' εἶπεν “ἵνα βλέπων τὰς πολιὰς μηδὲν ἀνάξιον αὐτῶν πράττω.”
<plut. apoph. 69.5> ἄλλος πυθομένου τινὸς “διὰ τί ἐγχειριδίοις βραχέσι χρῆσθε;'” “ἵνα πλησίον” εἶπε τοῖς “πολεμίοις  εἰς χεῖρας ἵκωμες.”
<plut. apoph. 69.6> ἐπαινοῦντός τινος τοὺς ἀρίστους μαχητάς, Λάκων εἶπεν “ἐν Τροίᾳ.”
<plut. apoph. 69.7> ἕτερος ἀκούσας δειπνήσαντάς τινας βιάζεσθαι πίνειν “μὴ καὶ ἐσθίειν” εἶπε “βιάζονται;'”
<plut. apoph. 69.8> Πινδάρου γράψαντος “̔Ελλάδος ἔρεισμα ̓Αθῆναι, ” Λάκων ἔφη καταπεσεῖν ἂν τὴν ̔Ελλάδα ὀχουμένην ἐρείσματι τοιούτῳ.
<plut. apoph. 69.9> ἐπεὶ δὲ ἰδών τις ἐν πίνακι γραπτῷ Λάκωνας  ὑπὸ ̓Αθηναίων σφαττομένους ἔλεγεν “ἀνδρεῖοί γ' ̓Αθηναῖοι,” Λάκων ὑποτυχών “ἐν τῷ πίνακι” εἶπε.
<plut. apoph. 69.10> πρὸς δέ τινα προσιέμενον τὰς ἐκ διαβολῆς βλασφημίας Λάκων εἶπε “παῦσαι κατ' ἐμοῦ τὰ ὦτα  χορηγῶν.”
<plut. apoph. 69.11> πρὸς δὲ τὸν κολαζόμενον καὶ λέγοντα “ἄκων ἥμαρτον” εἶπέ τις “ἄκων τοίνυν καὶ κολάζου.”
<plut. apoph. 69.12> ἰδών τις ἐν ἀποχωρήσει θακέοντας ἐπὶ δίφρων ἀνθρώπους “μὴ γένοιτο” εἶπεν “ἐνταῦθα καθίσαι,  ὅθεν οὐκ ἔστιν ἐξαναστῆναι πρεσβυτέρῳ.”
<plut. apoph. 69.13> Χίων ποτὲ κατ' ἐπιδημίαν ἀπὸ δείπνου ἐμεσάντων ἐν τῷ ἐφορείῳ καὶ χεσάντων ἐπὶ τῶν  δίφρων, ἔνθα οἱ ἔφοροι ἐκάθηντο, τὸ μὲν πρῶτον ἰσχυρῶς ἀνεζήτουν τοὺς ποιήσαντας μὴ πολῖται τυγχάνωσιν:  ὡς δὲ ᾔσθοντο ὅτι Χῖοι ἦσαν, ἐκήρυξαν τοῖς Χίοις ἐφιᾶσιν ἀσελγαίνειν.
<plut. apoph. 69.14> ἐπεὶ δέ τις τὰς ἀμυγδαλᾶς τῶν σκληρῶν ἑώρα διπλασίου πωλουμένας, “μὴ σπάνιοι” ἔφη “οἱ λίθοι;'”
<plut. apoph. 69.15> τίλας τις ἀηδόνα καὶ βραχεῖαν πάνυ σάρκα  εὑρὼν εἶπε “φωνὰ τὺ τίς ἐσσι καὶ οὐδὲν ἄλλο.”
<plut. apoph. 69.16> ἰδών τις τῶν Λακώνων Διογένη τὸν κύνα περιλαμβάνοντα ἀνδριάντα χάλκεον, ψύχους ὄντος σφοδροῦ, ἐπύθετο εἰ ῥιγοῖ ἀρνησαμένου δέ, “τί οὖν” ἔφη “μέγα ποιεῖς;'”
<plut. apoph. 69.17> ὀνειδισθείς τις τῶν Μεταποντίων εἰς δειλίαν  ὑπὸ Λάκωνος, “ἀλλὰ μήν” ἔφη “οὐκ ὀλίγα τῆς ἀλλοτρίας ἔχομεν:” ὁ δὲ “οὐ μόνον ἄρα” ἔφη “δειλοὶ ἀλλὰ καὶ ἄδικοί ἐστε.  ”
<plut. apoph. 69.18> κατ' ἐπιδημίαν τις ἐν Σπάρτῃ κρηπιδούμενος ὀρθὸς ἐπὶ θατέρου σκέλους εἶπε πρὸς Λάκωνα “οὐκ ἂν οἶμαί σε, ὦ Λάκων, τοσοῦτον χρόνον ἐπὶ τοῦ ποδὸς ὅσον ἐγὼ στῆναι” καὶ ὃς ὑπολαβὼν “οὐ  γάρ” ἔφη: “τῶν μέντοι χηνῶν οὐκ ἔστιν ὅστις οὔ.”
<plut. apoph. 69.19> Μεγαλυνομένου τινὸς ἐπὶ τῇ ῥητορικῇ τέχνῃ, εἶπέ τις Λάκων “ἀλλὰ νὴ τὼ σιὼ τέχνη ἄνευ τοῦ ἀληθείας ἧφθαι οὔτε ἐστὶν οὔτε μήποτε γένηται  ”
<plut. apoph. 69.20> ̓Αργείου ποτὲ εἰπόντος “πολλοὶ τάφοι παρ' ἡμῖν εἰσὶ Σπαρτιατῶν” Λάκων εἶπεν “ἀλλὰ μὴν παρ' ἡμῖν ̓Αργείων οὐδὲ εἷς,” ὡς: αὐτῶν μὲν πολλάκις ̓́Αργους ἐπιβεβηκότων ̓Αργείων δὲ τῆς Σπάρτης οὐδέποτε.
<plut. apoph. 69.21> Λάκων αἰχμαλωτισθεὶς καὶ πιπρασκόμενος, τοῦ κήρυκος λέγοντος “Λάκωνα πωλῶ,” ἐπεστόμισεν εἰπών “αἰχμάλωτον κήρυσσε.”
<plut. apoph. 69.22> τῶν παρὰ Λυσιμάχῳ στρατευομένων ἐρωτηθεὶς τις ὑπ';' αὐτοῦ, μή τις τῶν εἱλώτων ἐστί,  “σὺ δ' οἴει” ἔφη “ἐπὶ τὸ παρὰ σοῦ τετρώβολον Λάκωνα ἥξειν;'”
<plut. apoph. 69.23> ὅτε Θηβαῖοι νικήσαντες τοὺς Λάκωνας ἐν Λεύκτροις πρὸς αὐτὸν παρῆσαν τὸν Εὐρώταν, καί τις μεγαλαυχῶν εἶπε “ποῦ νῦν εἰσὶν οἱ Λάκωνες;'” Σπαρτιάτης  ληφθεὶς ὑπ' αὐτῶν “οὐ πάρεισιν” ἔφη: “οὐ γὰρ ἂν ὑμεῖς δεῦρο ἤλθετε.  ”
<plut. apoph. 69.24> ̓Αθηναίων ἀξιούντων, ὅτε παρέδωκαν τὸ ἄστυ, Σάμον αὐτοῖς μόνον ἐᾶσαι, εἶπον ὅταν “αὑτῶν  οὐκ ἦτε, τότε καὶ ἄλλους ἔχειν ζητεῖτε;'” ἀφ' οὗ καὶ ἡ παροιμία  ὃς αὐτὸς αὑτὸν οὐκ ἔχει Σάμον θέλει.
<plut. apoph. 69.25> πόλιν τινὰ κατὰ κράτος ἑλόντων Λακεδαιμονίων,  οἱ ἔφοροι εἶπον “οἴχεται τὸ πάλαισμα τῶν νέων οὐκέτι ἕξουσιν ἀνταγωνιστὰς οἱ νέοι.”
<plut. apoph. 69.26> ἄλλην πόλιν ὑπισχνουμένου τοῦ βασιλέως αὐτῶν  τέλεον ἀφανίσειν ᾕ συμβεβήκει πράγματα πολλάκις παρεσχῆσθαι τοῖς Λάκωσιν, οὐκ ἐπέτρεψαν, φάμενοι  “μηδαμῶς ἀφανίσῃς μηδ' ἀνέλῃς τὴν ἀκόνην τῶν νέων.”
<plut. apoph. 69.27> τοῖς παλαίουσι παιδοτρίβας οὐκ ἐφίστανον, ἵνα μὴ τέχνης ἀλλ' ἀρετῆς ἡ φιλοτιμία γένηται. διὸ καὶ Λύσανδρος ἐρωτώμενος, ὅπως ὁ Χάρων ἐνίκησεν αὐτόν, “τᾷ πολυμηχανίᾳ” εἶπε.
<plut. apoph. 69.28> Φιλίππου γράφοντος, ὅτε εἰς τὴν χώραν αὐτῶν παρεγένετο, πότερον βούλεται φίλιον ἐλθεῖν ἢ πολέμιον αὐτόν, ἀντεφώνησαν “οὐδέτερον.”
<plut. apoph. 69.29> πρεσβευτήν τινα διαπεμψάμενοι πρὸς ̓Αντίγονον τὸν Δημητρίου, πυθόμενοι ὅτι ἐκάλεσεν αὐτὸν   βασιλέα, ἐζημίωσαν, καίτοι μέδιμνον πυρῶν ἑκάστῳ παρ' αὐτοῦ σιτοδείας οὔσης κομίζοντα.
<plut. apoph. 69.30> Δημητρίου ἐγκαλοῦντος ὅτι ἕνα πρεσβευτὴν ἔπεμψαν πρὸς αὐτόν, “οὐχ ἱκανὸς οὖν” εἶπον “εἰ πρὸς ἕνα εἷς;”
<plut. apoph. 69.31> ἐνέγκαντός τινος ἀρίστην γνώμην μοχθηροῦ, ταύτην μὲν ἀπεδέξαντο, περιελόμενοι δὲ τούτου περιέθηκαν ἑτέρῳ καλῶς βεβιωκότι.
<plut. apoph. 69.32> ἀδελφῶν πρὸς ἀλλήλους διαφερομένων τὸν πατέρα ἐζημίωσαν, ὅτι τοὺς υἱεῖς στασιάζοντας περιορᾷ.
<plut. apoph. 69.33> ψάλτην ἐπιδημήσαντα ἐζημίωσαν , ὅτι δακτύλοις  κιθαρίζει.
<plut. apoph. 69.34> δύο παῖδες ἐμάχοντο, ἅτερος δὲ αὐτῶν τὸν ἕτερον ἔτρωσε δρεπάνῳ πληγῇ θανασίμῳ: τῶν δὲ συνήθων παίδων, ἐπεὶ διαλύεσθαι ἔμελλον, ἐπαγγελλομένων ἀμυνεῖσθαι καὶ ἀναιρήσειν τὸν πλήξαντα,  “  μηδαμῶς” εἶπε “πρὸς θεῶν, οὐ γὰρ δίκαιον: καὶ γὰρ ἂν ἐγὼ ἐποίησα τοῦτο, εἰ ἔφθασα καὶ ἀγαθὸς ἐγενόμην.”
<plut. apoph. 69.35> ἕτερον παιδάριον, ἐπεὶ παρῆν ὁ καιρός, ἐν ᾧ κλέπτειν νενόμιστο τοὺς ἐλευθέρους παῖδας ὅ τι  τις δύναιτο καὶ μὴ λαθεῖν αἰσχρὸν ἦν, ὡς οἱ σὺν αὐτῷ παῖδες ζῶν ἔκλεψαν ἀλωπέκιον καὶ ἔδοσαν αὐτῷ φυλάττειν, παραγενομένων τῶν ἀπολωλεκότων ἐπὶ ζήτησιν, ἔτυχε μὲν ὑποβαλὼν τὸ ἀλωπέκιον ὑπὸ τὸ αὑτοῦ ἱμάτιον, ἀγριαίνοντος δὲ τοῦ θηρίου καὶ τὴν  αὐτοῦ πλευρὰν κατεσθίοντος μέχρι τῶν σπλάγχνων, ἠρέμει, ἵνα μὴ γένηται καταφανής. ὡς δὲ ὕστερον ἐκείνων ἀπελθόντων ἐθεάσαντο τὸ γεγονὸς οἱ παῖδες  καὶ ἐμέμφοντο, λέγοντες ἄμεινον εἶναι φανερὸν ποιῆσαι τὸ ἀλωπέκιον ἢ μέχρι θανάτου κρύπτειν,  “οὐ μὲν οὖν” εἶπεν “ἀλλὰ κρεῖττον ταῖς ἀλγηδόσι μὴ ἐνδόντα τελευτᾶν ἢ περίφωρον γενόμενον διὰ μαλακίαν τὸ ζῆν αἰσχρῶς περιποιήσασθαι.”
<plut. apoph. 69.36> περιτυχόντες τινὲς Λάκωσι καθ' ὁδὸν εἶπον  “εὐτυχήκατε, ἀρτίως ἐντεῦθεν λῃστῶν ἀπιόντων” οἱ δὲ “οὐ μὰ τὸν ̓Ενυάλιον, ἀλλ' ἐκεῖνοι μὴ περιτυχόντες ἡμῖν.”
<plut. apoph. 69.37> Λάκων ἐρωτηθεὶς τί ἐπίσταται, εἶπεν “ἐλεύθερος  εἶναι.”
<plut. apoph. 69.38> παῖς Σπαρτιάτης αἰχμαλωτισθεὶς ὑπ' ̓Αντιγόνου  τοῦ βασιλέως καὶ πραθεὶς τὰ μὲν ἄλλα πάντα ὑπήκοος ἦν τῷ πριαμένῳ, ὅσα ᾤετο προσήκειν ἐλευθέρῳ ποιεῖν ὡς δὲ προσέταξεν ἀμίδα κομίζειν, οὐκ  ἠνέσχετο εἰπὼν “οὐ δουλεύσω.” ἐνισταμένου δὲ ἐκείνου, ἀναβὰς ἐπὶ τὸν κέραμον καὶ εἰπών “εἴσῃ τῆς ὠνῆς,” ἔβαλεν ἑαυτὸν κάτω καὶ ἐτελεύτα.
<plut. apoph. 69.39> ἕτερος πωλούμενος, εἰπόντος τινὸς “ἐὰν ἀγοράσω σε, χρήσιμος ἔσῃ;'” “κἂν μὴ ἀγοράσῃς” εἶπεν.
<plut. apoph. 69.40> ἄλλος: αἰχμάλωτος πιπρασκόμενος, τοῦ κήρυκος ἐπιλέγοντος ἀνδράποδον πωλεῖν, “κατάρατε” εἶπεν “οὐκ ἐρεῖς αἰχμάλωτον.”
<plut. apoph. 69.41> Λάκων ἐπὶ τῆς ἀσπίδος μυῖαν ἔχων ἐπίσημον, καὶ ταύτην οὐ μείζω τῆς ἀληθινῆς, ὡς καταγελῶντές   τινες ἔλεγον ὑπὲρ τοῦ λανθάνειν τοῦτο πεποιήκει, “ἵνα μὲν οὖν” εἶπε “φανερὸς ὦ: οὕτω γὰρ τοῖς πολεμίοις πλησίον προσέρχομαι, ὥστε τὸ ἐπίσημον ἡλίκον ἐστὶν ὑπ' αὐτῶν ὁρᾶσθαι.”
<plut. apoph. 69.42> ἕτερος, ἐν συμποσίῳ προσενεχθείσης λύρας,  “οὐ Λακωνικόν” εἶπε “τὸ φλυαρεῖν.”
<plut. apoph. 69.43> Σπαρτιάτης ἐρωτηθεὶς εἰ ἀσφαλὴς ἡ εἰς Σπάρτην ὁδὸς εἶπεν “ὁποῖος καθίσῃς: οἱ μὲν γὰρ  λέοντες βαδίζοντι ὅπα κα λέωντι, τὼς δὲ λαγὼς ἐπὶ τᾷ σκηνᾷ θηρεύομες.”
<plut. apoph. 69.44> ἐν χειραψίᾳ περικρούοντος τοῦ προστραχηλίζοντος  κενοσπούδως καὶ κατασπῶντος ἐπὶ τὴν γῆν,  ἐπειδὴ τῷ σώματι ἐλείπετο ὁ προσπεσών, ἔδακε τὸν βραχίονα: καὶ ὁ ἕτερος εἶπε “δάκνεις, ὦ Λάκων, ὥσπερ αἱ γυναῖκες:” “οὐ μὲν οὖν” εἶπεν ἅτερος “ἀλλ' ὥσπερ οἱ λέοντες.”
<plut. apoph. 69.45> χωλὸς ἐπὶ πόλεμον ἐξιών, ἐπακολουθούντων  αὐτῷ τινων καὶ γελώντων, ἐπιστραφεὶς εἶπε “κακαὶ κεφαλαί, οὐ φεύγοντα δεῖ τοῖς πολεμίοις μάχεσθαι, ἀλλὰ μένοντα καὶ τὴν τάξιν φυλάττοντα.”
<plut. apoph. 69.46> ἕτερος τοξευθεὶς καὶ ἐκλείπων τὸν βίον οὐχὶ τοῦτο ἔφησεν αὐτῷ μέλειν, ὅτι ἀποθανεῖται,  ἀλλ' ὅτι ὑπὸ γύννιδος τοξότου καὶ μηδὲν πράξας.
<plut. apoph. 69.47> εἰς πανδοκεῖόν τις καταλύσας καὶ δοὺς ὄψον τῷ πανδοκεῖ σκευάσαι, ὡς ἅτερος; τυρὸν ᾔτει καὶ  ἔλαιον, “εἶτ'” ἔφη “εἰ τυρὸν εἶχον, ἔτι ἂν ἐδεόμην ὄψου;  ”
<plut. apoph. 69.48> πρὸς δὲ τὸν μακαρίζοντα Λάμπιν τὸν Αἰγινήτην, διότι ἐδόκει πλουσιώτατος; εἶναι ναυκλήρια πολλὰ ἔχων, Λάκων εἶπεν “οὐ προσέχω εὐδαιμονίᾳ ἐκ σχοινίων ἀπηρτημένῃ.”
<plut. apoph. 69.49> εἰπόντος δέ τινος Λάκωνι ὅτι ψεύδεται,  ἀπεκρίνατο “ἐλεύθεροι γὰρ εἰμες: οἱ δ' ἄλλοι, αἴκα μὴ τἀληθῆ λέγωντι, οἰμώξονται.”
<plut. apoph. 69.50> προθέμενός τις νεκρὸν στῆσαι ὀρθόν, ὡς  πάντα ποιῶν οὐκ ἐδύνατο, “νὴ τὼ σιώ” εἶπεν “ἔνδον τι εἶναι δεῖ.”
<plut. apoph. 69.51> Τύννιχος, Θρασυβούλου τοῦ παιδὸς ἀποθανόντος, εὐρώστως ἤνεγκε: καὶ ἐπίγραμμα εἰς τοῦτον  ἐγένετο   τὰν Πιτάναν Θρασύβουλος ἐπ' ἀσπίδος ἤλυθεν ἄπνους   ἑπτὰ πρὸς ̓Αργείων τραύματα δεξάμενος,   δεικνὺς ἀντία πάντα: τὸν αἱματόεντα δ' ὁ πρέσβυς    θεὶς ἐπὶ πυρκαϊὴν Τύννιχος εἶπε τάδε,  δειλοὶ κλαιέσθωσαν ἐγὼ δέ σε τέκνον ἄδακρυς   θάψω, τὸν καὶ ἐμὸν καὶ Λακεδαιμόνιον.
<plut. apoph. 69.52> ̓Αλκιβιάδῃ τῷ ̓Αθηναίῳ βαλανέως ἐπὶ πλεῖστον παραχέοντος ὕδωρ, Λάκων εἶπε “τί τοῦτο ὡς  καθαρῷ; σφόδρα δὲ ῥυπαρῷ πλεῖον παράχει.”
<plut. apoph. 69.53> Φιλίππου τοῦ Μακεδόνος προστάσσοντὸς  τινα δι' ἐπιστολῆς, ἀντέγραψαν οἱ Λακεδαιμόνιοι “περὶ ὧν ἄμμιν ἔγραψας οὔ.” ὅτε δὲ ἐνέβαλεν εἰς τὴν Λακωνικὴν καὶ ἐδόκουν ἅπαντες ἀπολεῖσθαι,  εἶπε δὲ πρός τινα τῶν Σπαρτιατῶν “τί νῦν ποιήσετε, ὦ Λάκωνες;'” “τί γάρ” ἔφη “ἄλλο ἢ ἀνδρείως ἀποθανούμεθα; μόνοι γὰρ ἡμεῖς ̔Ελλήνων ἐλεύθεροι εἶναι καὶ μὴ ὑπακούειν ἄλλοις ἐμάθομεν.”
<plut. apoph. 69.54> μετὰ δὲ τὴν ̓́Αγιδος ἧτταν, ὁμήρους αἰτοῦντος ̓Αντιπάτρου πεντήκοντα παῖδας, ̓Ετεοκλῆς ἐφορεύων εἶπε παῖδας μὲν οὐ δώσειν, ἵνα μὴ ἀπαίδευτοι  γένωνται, τῆς πατρίου ἀγωγῆς; ἀτευκτήσαντες: οὐδὲ πολῖται γὰρ ἂν εἴησαν: πρεσβύτας δ' ἢ γυναῖκας, εἰ βούλοιτο, διπλασίους δώσειν ἀπειλοῦντος; δ'  αὐτοῦ δεινά, εἰ μὴ λάβοι, ἀπεκρίναντο κοινῇ “ἐὰν  χαλεπώτερα θανάτου ἐπιτάττῃς, εὐκολώτερον ἀποθανούμεθα.”
<plut. apoph. 69.55> πρεσβύτης ἐν ̓Ολυμπίᾳ συντελουμένου τοῦ ἀγῶνος προθυμούμενος θεάσασθαι, καθέδρας ἠπόρει πολλοὺς δ' ἐπιπορευόμενος τόπους ὑβρίζετο καὶ  ἐσκώπτετο, μηδενὸς αὐτὸν παραδεχομένου: ὡς δὲ κατὰ τοὺς Λακεδαιμονίους ἧκεν, ἀνέστησαν πάντες οἱ παῖδες καὶ πολλοὶ τῶν ἀνδρῶν τοῦ τόπου ἐκχωροῦντες: τῶν δὲ Πανελλήνων ἐπισημηναμένων κρότῳ τὸ ἔθος καὶ ὑπερεπαινούντων, ὁ πρεσβύτης κινήσας  πολιόν τε κάρη πολιόν τε γένειον  καὶ δακρύσας “οἴμοι τῶν κακῶν” φησὶν “ὡς ἅπαντες μὲν οἱ ̔́Ελληνες ἐπίστανται τὰ καλά, χρῶνται δ' αὐτοῖς: μόνοι Λακεδαιμόνιοι” φασὶ δέ τινες, ὅτι καὶ ̓Αθήνησι τὸ αὐτὸ ἐγένετο: Παναθηναίων γὰρ ὄντων  οἱ ̓Αττικοὶ γέροντα προεπηλάκιζον, προσκαλούμενοι μὲν ὡς παραδεξόμενοι, εἰ δὲ παραγένοιτο, οὐ προσδεχόμενοι: ὡς δὲ διεξιὼν σχεδὸν ἅπαντας ἐγένετο κατὰ τοὺς Λακεδαιμονίων θεωρούς, ἅπαντες τῶν βάθρων ἀναστάντες τοῦ τόπου παρεχώρουν ἀγασθεὶς δὲ ὁ  ὄχλος: ἐπὶ τῷ γεγονότι ἐκρότησε μετὰ πολλῆς ἐπισημασίας,  καί τις εἶπε τῶν Σπαρτιατῶν “νὴ τὼ σιώ, ἴσασι μὲν οἱ ̓Αθηναῖοι τὰ καλά, οὐ πράσσουσι δέ.  ”
<plut. apoph. 69.56> ἐπαίτης ᾔτησε Λάκωνα: “ἀλλὰ εἰ δοίην σοι” ἔφη “μᾶλλον πτωχεύσεις, τῆς δὲ ἀσχημοσύνης σου ταύτης ὁ πρῶτος μεταδοὺς αἴτιος, ἀργόν σε ποιήσας.”
<plut. apoph. 69.57> Λάκων ἰδὼν ἀγείροντά τινα θεοῖς “οὐδέν  ” εἶπε “φροντίζειν θεῶν πτωχοτέρων ἑαυτοῦ.”
<plut. apoph. 69.58> λαβών τις μοιχὸν ἐπ' αἰσχρᾷ γυναικὶ “ἄθλιε” εἶπε “τίς τοι ἀνάγκα;'”
<plut. apoph. 69.59> ἄλλος ἀκούων ῥήτορος μεγάλας στρέφοντος περιόδους, “ἀλλὰ νὴ τὼ σιώ” εἶπεν “ἀνδρεῖός γε ὁ ἄνθρωπος, πρὸς οὐδὲν ὑποκείμενον εὖ στροβιλοῖ τὴν  γλῶσσαν.  ”
<plut. apoph. 69.60> εἰς Λακεδαίμονα παραγενόμενός τις καὶ τὴν πρὸς τοὺς πρεσβύτας τῶν νέων τιμὴν θεασάμενος, ἐν “Σπάρτῃ μόνῃ” εἶπε “λυσιτελεῖ γηράσκειν.”
<plut. apoph. 69.61> ἐρωτηθεὶς Λάκων ὁποῖός ἐστι Τυρταῖος ὁ  ποιητής, “ἀγαθός” εἶπε “κακκονῆν νέων ψυχάς.”
<plut. apoph. 69.62> ἕτερος ἀλγῶν τοὺς ὀφθαλμοὺς ἐξῄει ἐπὶ πόλεμον: λεγόντων δὲ αὐτῷ τινων “ποῖ ἄπει οὕτως ἔχων ἢ τί ποιήσων;” “κἂν μηδὲν ἕτερον πράξω” ἔφη “πολεμίου γε μάχαιραν ἀμβλυνῶ.”
<plut. apoph. 69.63> Βοῦλις καὶ Σπέρχις Λακεδαιμόνιοι πορευθέντες ἐθελονταὶ πρὸς Ξέρξην τὸν Περσῶν βασιλέα ἐπὶ τιμωρίᾳ ἣν ὦφλεν ἡ Λακεδαίμων κατὰ χρησμόν,  διότι κήρυκας πεμφθέντας ὑπὸ τοῦ Πέρσου ὡς αὐτοὺς ἀπέκτειναν ἐλθόντες πρὸς τὸν Ξέρξην  ἐκέλευον ᾧ βούλεται τρόπῳ διαχρήσασθαι αὐτοὺς ὑπὲρ Λακεδαιμονίων. ὡς δὲ ἐκεῖνος: ἀγασθεὶς  ἀπέλυσε τοὺς ἄνδρας καὶ ἠξίου μένειν παρ' αὐτῷ, “καὶ πῶς ἄν” ἔφασαν “δυναίμεθα ζῆν ἐνταῦθα, πατρίδα καταλιπόντες καὶ νόμους καὶ τούτους τοὺς ἄνδρας, ὑπὲρ ὧν τοσαύτην ἤλθομεν ὁδὸν ἀποθανούμενοι  ” ̓Ινδάρνου δὲ τοῦ στρατηγοῦ ἐπὶ πλέον δεομένου καὶ λέγοντος τεύξεσθαι αὐτοὺς τῆς ἴσης τιμῆς τοῖς μάλιστα ἐν προαγωγῇ φίλοις τοῦ βασιλέως, ἔφησαν  “ἀγνοεῖν ἡμῖν δοκεῖς, ἡλίκον ἐστὶ τὸ τῆς ἐλευθερίας, ἧς οὐκ ἂν ἀλλάξαιτό τις νοῦν ἔχων τὴν Περσῶν  βασιλείαν.”
<plut. apoph. 69.64> Λάκων, ἐπεὶ τῇ μὲν προτέρᾳ ἡμέρᾳ ὁ ξένος αὐτὸν ἐξέκλινε, τῇ δ' ἑξῆς στρώματα χρησάμενος δαψιλῶς ὑπεδέχετο, ἐπιβὰς τοῖς στρώμασι κατεπάτει,  ἐπιλέγων διὰ ταῦτα ἐχθὲς οὐδ' ἐπὶ ψιάθου ὑπνωκέναι
<plut. apoph. 69.65> ἕτερος ἐλθὼν εἰς ̓Αθήνας καὶ ὁρῶν τοὺς ̓Αθηναίους τὸ τάριχος ἀποκηρύττοντας καὶ τὸ ὄψον καὶ τελωνοῦντας καὶ πορνοβοσκοῦντας, καὶ ἕτερα ἔργα ἀσχήμονα πράττοντας καὶ μηδὲν αἰσχρὸν ἡγουμένους:  ὅτε ἐπανῆλθεν εἰς τὴν πατρίδα, τῶν πολιτῶν πυνθανομένων αὐτοῦ ποῖὰ τινά ἐστι τὰ ἐν ̓Αθήναις, “πάντα” εἶπε “καλά,'” εἰρωνευόμενος καὶ παριστὰς ὅτι πάντα παρὰ τοῖς ̓Αθηναίοις καλὰ νομίζεται, αἰσχρὸν δὲ οὐδέν.
<plut. apoph. 69.66> ἄλλος ἐρωτώμενος περί τινος ἀπεκρίνατο “οὔ:” ὡς δὲ ὁ ἐρωτήσας ἀπεκρίνατο ὅτι “ψεύδῃ,” “ὁρᾷς οὖν” ἔφη “ὅτι μάταιος εἶ περὶ ὧν ἐπίστασαι ἐρωτῶν.”
<plut. apoph. 69.67> ἧκόν ποτε κατὰ πρεσβείαν Λάκωνες πρὸς  Λύγδαμιν τὸν τύραννον: ὡς δ' ἐκεῖνος ὑπερτιθέμενος πολλάκις συντυχεῖν ἀνεβάλλετο, τὸ δ' ἐπὶ πᾶσι μαλακῶς ἔχειν αὐτὸν ἔφη τις, οἱ πρέσβεις “λέγε αὐτῷ” εἶπον “ὅτι μὰ τοὺς θεοὺς οὐ παλαισόμενοι πρὸς  αὐτὸν ἐληλύθαμεν, ἀλλὰ διαλεχθησόμενοι.  ”
<plut. apoph. 69.68> Λάκωνὰ τινά τις μυσταγωγῶν ἠρώτα τί πράξας ἑαυτῷ σύνοιδεν ἀσεβέστατον, ὁ δὲ “γινώσκουσιν οἱ θεοί” ἔφη: ἐπικειμένου δὲ μᾶλλον καὶ λέγοντος “πάντως σε δεῖ εἰπεῖν,” ὁ Λάκων ἀντηρώτησε  “τίνι με δεῖ εἰπεῖν, σοὶ ἢ τῷ θεῷ;'” τοῦ δὲ εἰπόντος “τῷ θεῷ,” “σὺ τοίνυν” ἔφη “ἀποχώρησον.”
<plut. apoph. 69.69> ἕτερος νυκτὸς μνῆμα παριὼν καὶ φαντασιωθεὶς δαιμόνιόν τι ἐπέδραμε τῇ λόγχῃ διαράμενος, καὶ ἐναπερείδων εἶπε “πῆ με φεύγεις, δὶς ἀποθανουμένη  ψυχή;'”
<plut. apoph. 69.70> ἄλλος εὐξάμενος ἀπὸ τοῦ Λευκάτα ῥίπτειν ἑαυτὸν ἀνέβη καὶ ὑπέστρεψεν ἰδὼν τὸ ὕψος: ὀνειδιζόμενος  δὲ εἶπεν “οὐκ ᾤμαν τὰν εὐχὰν ἄλλας μείζονος εὐχᾶς δεῖσθαι.”
<plut. apoph. 69.71> ἄλλος ἐπὶ παρατάξεως τῷ πολεμίῳ τὸ ξίφος καταφέρειν μέλλων, ἐπεὶ τὸ ἀνακλητικὸν ἐσήμηνεν, οὐκέτι κατήνεγκε: πυθομένου δέ τινος, διὰ τί τὸν ἐχθρὸν ἔχων ὑποχείριον οὐκ ἀπέκτεινεν; “ὅτι” ἔφη “βέλτιόν ἐστι τοῦ φονεύειν πείθεσθαι τῷ ἄρχοντι.”
<plut. apoph. 69.72> τινι ἡττωμένῳ ἐν ̓Ολυμπίᾳ εἶπέ τις “ὁ ἀνταγωνιστής, ὦ Λάκων, ἐγένετό σου κρείσσων:” “οὐ μὲν οὖν” ἔφη “ἀλλὰ καββαλικώτερος.”
