<aeschylus. ag. 1> θεοὺς μὲν αἰτῶ τῶνδ' ἀπαλλαγὴν πόνων
<aeschylus. ag. 2> φρουρᾶς ἐτείας μῆκος, ἣν κοιμώμενος
<aeschylus. ag. 3> στέγαις ̓Ατρειδῶν ἄγκαθεν, κυνὸς δίκην,
<aeschylus. ag. 4> ἄστρων κάτοιδα νυκτέρων ὁμήγυριν,
<aeschylus. ag. 5> καὶ τοὺς φέροντας χεῖμα καὶ θέρος βροτοῖς
<aeschylus. ag. 6> λαμπροὺς δυνάστας, ἐμπρέποντας αἰθέρι
<aeschylus. ag. 7> ἀστέρας, ὅταν φθίνωσιν, ἀντολάς τε τῶν.
<aeschylus. ag. 8> καὶ νῦν φυλάσσω λαμπάδος τό σύμβολον,
<aeschylus. ag. 9> αὐγὴν πυρὸς φέρουσαν ἐκ Τροίας φάτιν
<aeschylus. ag. 10> ἁλώσιμόν τε βάξιν: ὧδε γὰρ κρατεῖ
<aeschylus. ag. 11> γυναικὸς ἀνδρόβουλον ἐλπίζον κέαρ.
<aeschylus. ag. 12> εὖτ' ἂν δὲ νυκτίπλαγκτον ἔνδροσόν τ' ἔχω
<aeschylus. ag. 13> εὐνὴν ὀνείροις οὐκ ἐπισκοπουμένην
<aeschylus. ag. 14> ἐμήν: φόβος γὰρ ἀνθ' ὕπνου παραστατεῖ,
<aeschylus. ag. 15> τὸ μὴ βεβαίως βλέφαρα συμβαλεῖν ὕπνῳ:
<aeschylus. ag. 16> ὅταν δ' ἀείδειν ἢ μινύρεσθαι δοκῶ,
<aeschylus. ag. 17> ὕπνου τόδ' ἀντίμολπον ἐντέμνων ἄκος,
<aeschylus. ag. 18> κλαίω τότ' οἴκου τοῦδε συμφορὰν στένων
<aeschylus. ag. 19> οὐχ ὡς τὰ πρόσθ' ἄριστα διαπονουμένου.
<aeschylus. ag. 20> νῦν δ' εὐτυχὴς γένοιτ' ἀπαλλαγὴ πόνων
<aeschylus. ag. 21> εὐαγγέλου φανέντος ὀρφναίου πυρός.
<aeschylus. ag. 22> ὦ χαῖρε λαμπτὴρ νυκτός, ἡμερήσιον
<aeschylus. ag. 23> φάος πιφαύσκων καὶ χορῶν κατάστασιν
<aeschylus. ag. 24> πολλῶν ἐν ̓́Αργει, τῆσδε συμφορᾶς χάριν.
<aeschylus. ag. 25> ἰοὺ ἰού.
<aeschylus. ag. 26> ̓Αγαμέμνονος γυναικὶ σημαίνω τορῶς
<aeschylus. ag. 27> εὐνῆς ἐπαντείλασαν ὡς τάχος δόμοις
<aeschylus. ag. 28> ὀλολυγμὸν εὐφημοῦντα τῇδε λαμπάδι
<aeschylus. ag. 29> ἐπορθιάζειν, εἴπερ ̓Ιλίου πόλις
<aeschylus. ag. 30> ἑάλωκεν, ὡς ὁ φρυκτὸς ἀγγέλλων πρέπει:
<aeschylus. ag. 31> αὐτός τ' ἔγωγε φροίμιον χορεύσομαι.
<aeschylus. ag. 32> τὰ δεσποτῶν γὰρ εὖ πεσόντα θήσομαι
<aeschylus. ag. 33> τρὶς ἓξ βαλούσης τῆσδέ μοι φρυκτωρίας.
<aeschylus. ag. 34> γένοιτο δ' οὖν μολόντος εὐφιλῆ χέρα
<aeschylus. ag. 35> ἄνακτος οἴκων τῇδε βαστάσαι χερί.
<aeschylus. ag. 36> τὰ δ' ἄλλα σιγῶ: βοῦς ἐπὶ γλώσσῃ μέγας
<aeschylus. ag. 37> βέβηκεν: οἶκος δ' αὐτός, εἰ φθογγὴν λάβοι,
<aeschylus. ag. 38> σαφέστατ' ἂν λέξειεν: ὡς ἑκὼν ἐγὼ
<aeschylus. ag. 39> μαθοῦσιν αὐδῶ κοὐ μαθοῦσι λήθομαι.
<aeschylus. ag. 40> δέκατον μὲν ἔτος τόδ' ἐπεὶ Πριάμου
<aeschylus. ag. 41> μέγας ἀντίδικος,
<aeschylus. ag. 42> Μενέλαος ἄναξ ἠδ' ̓Αγαμέμνων,
<aeschylus. ag. 43> διθρόνου Διόθεν καὶ δισκήπτρου
<aeschylus. ag. 44> τιμῆς ὀχυρὸν ζεῦγος ̓Ατρειδᾶν
<aeschylus. ag. 45> στόλον ̓Αργείων χιλιοναύτην,
<aeschylus. ag. 46> τῆσδ' ἀπὸ χώρας
<aeschylus. ag. 47> ἦραν, στρατιῶτιν ἀρωγὰν,
<aeschylus. ag. 48> μέγαν ἐκ θυμοῦ κλάζοντες ̓́Αρη
<aeschylus. ag. 49> τρόπον αἰγυπιῶν, οἵτ' ἐκπατίοις
<aeschylus. ag. 50> ἄλγεσι παίδων ὕπατοι λεχέων
<aeschylus. ag. 51> στροφοδινοῦνται
<aeschylus. ag. 52> πτερύγων ἐρετμοῖσιν ἐρεσσόμενοι,
<aeschylus. ag. 53> δεμνιοτήρη
<aeschylus. ag. 54> πόνον ὀρταλίχων ὀλέσαντες:
<aeschylus. ag. 55> ὕπατος δ' ἀίων ἤ τις ̓Απόλλων
<aeschylus. ag. 56> ἢ Πὰν ἢ Ζεὺς οἰωνόθροον
<aeschylus. ag. 57> γόον ὀξυβόαν τῶνδε μετοίκων
<aeschylus. ag. 58> ὑστερόποινον
<aeschylus. ag. 59> πέμπει παραβᾶσιν ̓Ερινύν.
<aeschylus. ag. 60> οὕτω δ' ̓Ατρέως παῖδας ὁ κρείσσων
<aeschylus. ag. 61> ἐπ' ̓Αλεξάνδρῳ πέμπει ξένιος
<aeschylus. ag. 62> Ζεὺς πολυάνορος ἀμφὶ γυναικὸς
<aeschylus. ag. 63> πολλὰ παλαίσματα καὶ γυιοβαρῆ
<aeschylus. ag. 64> γόνατος κονίαισιν ἐρειδομένου
<aeschylus. ag. 65> διακναιομένης τ' ἐν προτελείοις
<aeschylus. ag. 66> κάμακος θήσων Δαναοῖσι
<aeschylus. ag. 67> Τρωσί θ' ὁμοίως. ἔστι δ' ὅπη νῦν
<aeschylus. ag. 68> ἔστι: τελεῖται δ' ἐς τὸ πεπρωμένον:
<aeschylus. ag. 69> οὔθ' ὑποκαίων οὔθ' ὑπολείβων
<aeschylus. ag. 70> οὔτε δακρύων ἀπύρων ἱερῶν
<aeschylus. ag. 71> ὀργὰς ἀτενεῖς παραθέλξει.
<aeschylus. ag. 72> ἡμεῖς δ' ἀτίται σαρκὶ παλαιᾷ
<aeschylus. ag. 73> τῆς τότ' ἀρωγῆς ὑπολειφθέντες
<aeschylus. ag. 74> μίμνομεν ἰσχὺν
<aeschylus. ag. 75> ἰσόπαιδα νέμοντες ἐπὶ σκήπτροις.
<aeschylus. ag. 76> ὅ τε γὰρ νεαρὸς μυελὸς στέρνων
<aeschylus. ag. 77> ἐντὸς ἀνᾴσσων
<aeschylus. ag. 78> ἰσόπρεσβυς, ̓́Αρης δ' οὐκ ἔνι χώρᾳ,
<aeschylus. ag. 79> τό θ' ὑπέργηρων φυλλάδος ἤδη
<aeschylus. ag. 80> κατακαρφομένης τρίποδας μὲν ὁδοὺς
<aeschylus. ag. 81> στείχει, παιδὸς δ' οὐδὲν ἀρείων
<aeschylus. ag. 82> ὄναρ ἡμερόφαντον ἀλαίνει.
<aeschylus. ag. 83> σὺ δέ, Τυνδάρεω
<aeschylus. ag. 84> θύγατερ, βασίλεια Κλυταιμήστρα,
<aeschylus. ag. 85> τί χρέος; τί νέον; τί δ' ἐπαισθομένη,
<aeschylus. ag. 86> τίνος ἀγγελίας
<aeschylus. ag. 87> πειθοῖ περίπεμπτα θυοσκεῖς;
<aeschylus. ag. 88> πάντων δὲ θεῶν τῶν ἀστυνόμων,
<aeschylus. ag. 89> ὑπάτων, χθονίων,
<aeschylus. ag. 90> τῶν τ' οὐρανίων τῶν τ' ἀγοραίων,
<aeschylus. ag. 91> βωμοὶ δώροισι φλέγονται:
<aeschylus. ag. 92> ἄλλη δ' ἄλλοθεν οὐρανομήκης
<aeschylus. ag. 93> λαμπὰς ἀνίσχει,
<aeschylus. ag. 94> φαρμασσομένη χρίματος ἁγνοῦ
<aeschylus. ag. 95> μαλακαῖς ἀδόλοισι παρηγορίαις,
<aeschylus. ag. 96> πελάνῳ μυχόθεν βασιλείῳ.
<aeschylus. ag. 97> τούτων λέξας' ὅ τι καὶ δυνατὸν
<aeschylus. ag. 98> καὶ θέμις αἰνεῖν,
<aeschylus. ag. 99> παιών τε γενοῦ τῆσδε μερίμνης,
<aeschylus. ag. 100> ἣ νῦν τοτὲ μὲν κακόφρων τελέθει,
<aeschylus. ag. 101> τοτὲ δ' ἐκ θυσιῶν ἀγανὴ φαίνους'
<aeschylus. ag. 102> ἐλπὶς ἀμύνει φροντίδ' ἄπληστον
<aeschylus. ag. 103> τῆς θυμοβόρου φρένα λύπης.
<aeschylus. ag. 104> κύριός εἰμι θροεῖν ὅδιον κράτος αἴσιον ἀνδρῶν
<aeschylus. ag. 105> ἐκτελέων: ἔτι γὰρ θεόθεν καταπνεύει
<aeschylus. ag. 106> πειθὼ μολπᾶν
<aeschylus. ag. 107> ἀλκὰν σύμφυτος αἰών:
<aeschylus. ag. 108> ὅπως ̓Αχαι-
<aeschylus. ag. 109> ῶν δίθρονον κράτος, ̔Ελλάδος ἥβας
<aeschylus. ag. 110> ξύμφρονα ταγάν,
<aeschylus. ag. 111> πέμπει σὺν δορὶ καὶ χερὶ πράκτορι
<aeschylus. ag. 112> θούριος ὄρνις Τευκρίδ' ἐπ' αἶαν,
<aeschylus. ag. 113> οἰωνῶν βασιλεὺς βασιλεῦσι νε-
<aeschylus. ag. 115> ῶν ὁ κελαινός, ὅ τ' ἐξόπιν ἀργᾶς,
<aeschylus. ag. 116> φανέντες ἴ-
<aeschylus. ag. 117> κταρ μελάθρων χερὸς ἐκ δοριπάλτου
<aeschylus. ag. 118> παμπρέπτοις ἐν ἕδραισιν,
<aeschylus. ag. 119> βοσκόμενοι λαγίναν, ἐρικύμονα φέρματι γένναν,
<aeschylus. ag. 120> βλαβέντα λοισθίων δρόμων.
<aeschylus. ag. 121> αἴλινον αἴλινον εἰπέ, τὸ δ' εὖ νικάτω.
<aeschylus. ag. 122> κεδνὸς δὲ στρατόμαντις ἰδὼν δύο λήμασι δισσοὺς
<aeschylus. ag. 123> ̓Ατρεί̈δας μαχίμους ἐδάη λαγοδαίτας
<aeschylus. ag. 124> πομπούς τ' ἀρχάς:
<aeschylus. ag. 125> οὕτω δ' εἶπε τερᾴζων:
<aeschylus. ag. 126> “χρόνῳ μὲν ἀγρεῖ
<aeschylus. ag. 127> Πριάμου πόλιν ἅδε κέλευθος,
<aeschylus. ag. 128> πάντα δὲ πύργων
<aeschylus. ag. 129> κτήνη πρόσθε τὰ δημιοπληθῆ
<aeschylus. ag. 130> Μοῖρ' ἀλαπάξει πρὸς τὸ βίαιον:
<aeschylus. ag. 131> οἶον μή τις ἄγα θεόθεν κνεφά-
<aeschylus. ag. 132> σῃ προτυπὲν στόμιον μέγα Τροίας
<aeschylus. ag. 133> στρατωθέν.οἴκτῳ γὰρ ἐπί-
<aeschylus. ag. 135> φθονος ̓́Αρτεμις ἁγνὰ
<aeschylus. ag. 136> πτανοῖσιν κυσὶ πατρὸς
<aeschylus. ag. 137> αὐτότοκον πρὸ λόχου μογερὰν πτάκα θυομένοισιν
<aeschylus. ag. 138> στυγεῖ δὲ δεῖπνον αἰετῶν.”
<aeschylus. ag. 139> αἴλινον αἴλινον εἰπέ, τὸ δ' εὖ νικάτω.
<aeschylus. ag. 140> “τόσον περ εὔφρων, καλά,
<aeschylus. ag. 141> δρόσοισι λεπτοῖς μαλερῶν λεόντων
<aeschylus. ag. 142> πάντων τ' ἀγρονόμων φιλομάστοις
<aeschylus. ag. 143> θηρῶν ὀβρικάλοισι τερπνά,
<aeschylus. ag. 144> τούτων αἴνει ξύμβολα κρᾶναι,
<aeschylus. ag. 145> δεξιὰ μέν, κατάμομφα δὲ φάσματα στρουθῶν.
<aeschylus. ag. 146> ἰήιον δὲ καλέω Παιᾶνα,
<aeschylus. ag. 147> μή τινας ἀντιπνόους Δανα-
<aeschylus. ag. 148> οῖς χρονίας ἐχενῇδας ἀ-
<aeschylus. ag. 150> πλοίας τεύξῃ,
<aeschylus. ag. 151> σπευδομένα θυσίαν ἑτέραν ἄνομόν τιν', ἄδαιτον
<aeschylus. ag. 152> νεικέων τέκτονα σύμφυτον,
<aeschylus. ag. 153> οὐ δεισήνορα. μίμνει γὰρ φοβερὰ παλίνορτος
<aeschylus. ag. 155> οἰκονόμος δολία μνάμων μῆνις τεκνόποινος.”
<aeschylus. ag. 156> τοιάδε Κάλχας ξὺν μεγάλοις ἀγαθοῖς ἀπέκλαγξεν
<aeschylus. ag. 157> μόρσιμ' ἀπ' ὀρνίθων ὁδίων οἴκοις βασιλείοις:
<aeschylus. ag. 158> τοῖς δ' ὁμόφωνον
<aeschylus. ag. 159> αἴλινον αἴλινον εἰπέ, τὸ δ' εὖ νικάτω.
<aeschylus. ag. 160> Ζεύς, ὅστις ποτ' ἐστίν, εἰ τόδ' αὐ-
<aeschylus. ag. 161> τῷ φίλον κεκλημένῳ,
<aeschylus. ag. 162> τοῦτό νιν προσεννέπω.
<aeschylus. ag. 163> οὐκ ἔχω προσεικάσαι
<aeschylus. ag. 164> πάντ' ἐπισταθμώμενος
<aeschylus. ag. 165> πλὴν Διός, εἰ τὸ μάταν ἀπὸ φροντίδος ἄχθος
<aeschylus. ag. 166> χρὴ βαλεῖν ἐτητύμως.
<aeschylus. ag. 167> οὐδ' ὅστις πάροιθεν ἦν μέγας,
<aeschylus. ag. 168> παμμάχῳ θράσει βρύων,
<aeschylus. ag. 170> οὐδὲ λέξεται πρὶν ὤν:
<aeschylus. ag. 171> ὃς δ' ἔπειτ' ἔφυ, τρια-
<aeschylus. ag. 172> κτῆρος οἴχεται τυχών.
<aeschylus. ag. 173> Ζῆνα δέ τις προφρόνως ἐπινίκια κλάζων
<aeschylus. ag. 175> τεύξεται φρενῶν τὸ πᾶν:
<aeschylus. ag. 176> τὸν φρονεῖν βροτοὺς ὁδώ-
<aeschylus. ag. 177> σαντα, τὸν πάθει μάθος
<aeschylus. ag. 178> θέντα κυρίως ἔχειν.
<aeschylus. ag. 179> στάζει δ' ἔν θ' ὕπνῳ πρὸ καρδίας
<aeschylus. ag. 180> μνησιπήμων πόνος: καὶ παρ' ἄ-
<aeschylus. ag. 181> κοντας ἦλθε σωφρονεῖν.
<aeschylus. ag. 182> δαιμόνων δέ που χάρις βίαιος
<aeschylus. ag. 183> σέλμα σεμνὸν ἡμένων.
<aeschylus. ag. 184> καὶ τόθ' ἡγεμὼν ὁ πρέ-
<aeschylus. ag. 185> σβυς νεῶν ̓Αχαιικῶν,
<aeschylus. ag. 186> μάντιν οὔτινα ψέγων,
<aeschylus. ag. 187> ἐμπαίοις τύχαισι συμπνέων,
<aeschylus. ag. 188> εὖτ' ἀπλοίᾳ κεναγγεῖ βαρύ-
<aeschylus. ag. 189> νοντ' ̓Αχαιικὸς λεώς,
<aeschylus. ag. 190> Χαλκίδος πέραν ἔχων παλιρρόχ-
<aeschylus. ag. 191> θοις ἐν Αὐλίδος τόποις:
<aeschylus. ag. 192> πνοαὶ δ' ἀπὸ Στρυμόνος μολοῦσαι
<aeschylus. ag. 193> κακόσχολοι νήστιδες δύσορμοι,
<aeschylus. ag. 194> βροτῶν ἄλαι, ναῶν τε καὶ
<aeschylus. ag. 195> πεισμάτων ἀφειδεῖς,
<aeschylus. ag. 196> παλιμμήκη χρόνον τιθεῖσαι
<aeschylus. ag. 197> τρίβῳ κατέξαινον ἄν-
<aeschylus. ag. 198> θος ̓Αργείων: ἐπεὶ δὲ καὶ πικροῦ
<aeschylus. ag. 199> χείματος ἄλλο μῆχαρ
<aeschylus. ag. 200> βριθύτερον πρόμοισιν
<aeschylus. ag. 201> μάντις ἔκλαγξεν προφέρων
<aeschylus. ag. 202> ̓́Αρτεμιν, ὥστε χθόνα βάκ-
<aeschylus. ag. 203> τροις ἐπικρούσαντας ̓Ατρεί-
<aeschylus. ag. 204> δας δάκρυ μὴ κατασχεῖν:
<aeschylus. ag. 205> ἄναξ δ' ὁ πρέσβυς τότ' εἶπε φωνῶν:
<aeschylus. ag. 206> “βαρεῖα μὲν κὴρ τὸ μὴ πιθέσθαι,
<aeschylus. ag. 207> βαρεῖα δ', εἰ τέκνον δαί̈-
<aeschylus. ag. 208> ξω, δόμων ἄγαλμα,
<aeschylus. ag. 209> μιαίνων παρθενοσφάγοισιν
<aeschylus. ag. 210> ῥείθροις πατρῴους χέρας
<aeschylus. ag. 211> πέλας βωμοῦ: τί τῶνδ' ἄνευ κακῶν,
<aeschylus. ag. 212> πῶς λιπόναυς γένωμαι
<aeschylus. ag. 213> ξυμμαχίας ἁμαρτών;
<aeschylus. ag. 214> παυσανέμου γὰρ θυσίας
<aeschylus. ag. 215> παρθενίου θ' αἵματος ὀρ-
<aeschylus. ag. 216> γᾷ περιόργως ἐπιθυ-
<aeschylus. ag. 217> μεῖν θέμις. εὖ γὰρ εἴη.”
<aeschylus. ag. 218> ἐπεὶ δ' ἀνάγκας ἔδυ λέπαδνον
<aeschylus. ag. 219> φρενὸς πνέων δυσσεβῆ τροπαίαν
<aeschylus. ag. 220> ἄναγνον ἀνίερον, τόθεν
<aeschylus. ag. 221> τὸ παντότολμον φρονεῖν μετέγνω.
<aeschylus. ag. 222> βροτοὺς θρασύνει γὰρ αἰσχρόμητις
<aeschylus. ag. 223> τάλαινα παρακοπὰ πρωτοπήμων. ἔτλα δ' οὖν
<aeschylus. ag. 225> θυτὴρ γενέσθαι θυγατρός,
<aeschylus. ag. 226> γυναικοποίνων πολέμων ἀρωγὰν
<aeschylus. ag. 227> καὶ προτέλεια ναῶν.
<aeschylus. ag. 228> λιτὰς δὲ καὶ κληδόνας πατρῴους
<aeschylus. ag. 229> παρ' οὐδὲν αἰῶ τε παρθένειον
<aeschylus. ag. 230> ἔθεντο φιλόμαχοι βραβῆς.
<aeschylus. ag. 231> φράσεν δ' ἀόζοις πατὴρ μετ' εὐχὰν
<aeschylus. ag. 232> δίκαν χιμαίρας ὕπερθε βωμοῦ
<aeschylus. ag. 233> πέπλοισι περιπετῆ παντὶ θυμῷ προνωπῆ
<aeschylus. ag. 235> λαβεῖν ἀέρδην, στόματός
<aeschylus. ag. 236> τε καλλιπρῴρου φυλακᾷ κατασχεῖν
<aeschylus. ag. 237> φθόγγον ἀραῖον οἴκοις,
<aeschylus. ag. 238> βίᾳ χαλινῶν τ' ἀναύδῳ μένει.
<aeschylus. ag. 239> κρόκου βαφὰς δ' ἐς πέδον χέουσα
<aeschylus. ag. 240> ἔβαλλ' ἕκαστον θυτήρ-
<aeschylus. ag. 241> ων ἀπ' ὄμματος βέλει
<aeschylus. ag. 242> φιλοίκτῳ, πρέπουσά θ' ὡς ἐν γραφαῖς, προσεννέπειν
<aeschylus. ag. 243> θέλους', ἐπεὶ πολλάκις
<aeschylus. ag. 244> πατρὸς κατ' ἀνδρῶνας εὐτραπέζους
<aeschylus. ag. 245> ἔμελψεν, ἁγνᾷ δ' ἀταύρωτος αὐδᾷ πατρὸς
<aeschylus. ag. 246> φίλου τριτόσπονδον εὔ-
<aeschylus. ag. 247> ποτμον παιῶνα φίλως ἐτίμα—
<aeschylus. ag. 248> τὰ δ' ἔνθεν οὔτ' εἶδον οὔτ' ἐννέπω:
<aeschylus. ag. 249> τέχναι δὲ Κάλχαντος οὐκ ἄκραντοι.
<aeschylus. ag. 250> Δίκα δὲ τοῖς μὲν παθοῦς-
<aeschylus. ag. 251> ιν μαθεῖν ἐπιρρέπει:
<aeschylus. ag. 252> τὸ μέλλον δ', ἐπεὶ γένοιτ', ἂν κλύοις: πρὸ χαιρέτω:
<aeschylus. ag. 253> ἴσον δὲ τῷ προστένειν.
<aeschylus. ag. 254> τορὸν γὰρ ἥξει σύνορθρον αὐγαῖς.
<aeschylus. ag. 255> πέλοιτο δ' οὖν τἀπὶ τούτοισιν εὖ πρᾶξις, ὡς
<aeschylus. ag. 256> θέλει τόδ' ἄγχιστον ̓Α-
<aeschylus. ag. 257> πίας γαίας μονόφρουρον ἕρκος.
<aeschylus. ag. 258> ἥκω σεβίζων σόν, Κλυταιμήστρα, κράτος:
<aeschylus. ag. 259> δίκη γάρ ἐστι φωτὸς ἀρχηγοῦ τίειν
<aeschylus. ag. 260> γυναῖκ' ἐρημωθέντος ἄρσενος θρόνου.
<aeschylus. ag. 261> σὺ δ' εἴ τι κεδνὸν εἴτε μὴ πεπυσμένη
<aeschylus. ag. 262> εὐαγγέλοισιν ἐλπίσιν θυηπολεῖς,
<aeschylus. ag. 263> κλύοιμ' ἂν εὔφρων: οὐδὲ σιγώσῃ φθόνος.
<aeschylus. ag. 264> εὐάγγελος μέν, ὥσπερ ἡ παροιμία,
<aeschylus. ag. 265> ἕως γένοιτο μητρὸς εὐφρόνης πάρα.
<aeschylus. ag. 266> πεύσῃ δὲ χάρμα μεῖζον ἐλπίδος κλύειν:
<aeschylus. ag. 267> Πριάμου γὰρ ᾑρήκασιν ̓Αργεῖοι πόλιν.
<aeschylus. ag. 268> πῶς φής; πέφευγε τοὔπος ἐξ ἀπιστίας.
<aeschylus. ag. 269> Τροίαν ̓Αχαιῶν οὖσαν: ἦ τορῶς λέγω;
<aeschylus. ag. 270> χαρά μ' ὑφέρπει δάκρυον ἐκκαλουμένη.
<aeschylus. ag. 271> εὖ γὰρ φρονοῦντος ὄμμα σοῦ κατηγορεῖ.
<aeschylus. ag. 272> τί γὰρ τὸ πιστόν; ἔστι τῶνδέ σοι τέκμαρ;
<aeschylus. ag. 273> ἔστιν: τί δ' οὐχί; μὴ δολώσαντος θεοῦ.
<aeschylus. ag. 274> πότερα δ' ὀνείρων φάσματ' εὐπιθῆ σέβεις;
<aeschylus. ag. 275> οὐ δόξαν ἂν λάβοιμι βριζούσης φρενός.
<aeschylus. ag. 276> ἀλλ' ἦ ς' ἐπίανέν τις ἄπτερος φάτις;
<aeschylus. ag. 277> παιδὸς νέας ὣς κάρτ' ἐμωμήσω φρένας.
<aeschylus. ag. 278> ποίου χρόνου δὲ καὶ πεπόρθηται πόλις;
<aeschylus. ag. 279> τῆς νῦν τεκούσης φῶς τόδ' εὐφρόνης λέγω.
<aeschylus. ag. 280> καὶ τίς τόδ' ἐξίκοιτ' ἂν ἀγγέλων τάχος;
<aeschylus. ag. 281> ̔́Ηφαιστος ̓́Ιδης λαμπρὸν ἐκπέμπων σέλας.
<aeschylus. ag. 282> φρυκτὸς δὲ φρυκτὸν δεῦρ' ἀπ' ἀγγάρου πυρὸς
<aeschylus. ag. 283> ἔπεμπεν: ̓́Ιδη μὲν πρὸς ̔Ερμαῖον λέπας
<aeschylus. ag. 284> Λήμνου: μέγαν δὲ πανὸν ἐκ νήσου τρίτον
<aeschylus. ag. 285> ̓Αθῷον αἶπος Ζηνὸς ἐξεδέξατο,
<aeschylus. ag. 286> ὑπερτελής τε, πόντον ὥστε νωτίσαι,
<aeschylus. ag. 287> ἰσχὺς πορευτοῦ λαμπάδος πρὸς ἡδονὴν
<aeschylus. ag. 288> †πεύκη τὸ χρυσοφεγγές, ὥς τις ἥλιος,
<aeschylus. ag. 289> σέλας παραγγείλασα Μακίστου σκοπαῖς:
<aeschylus. ag. 290> ὁ δ' οὔτι μέλλων οὐδ' ἀφρασμόνως ὕπνῳ
<aeschylus. ag. 291> νικώμενος παρῆκεν ἀγγέλου μέρος:
<aeschylus. ag. 292> ἑκὰς δὲ φρυκτοῦ φῶς ἐπ' Εὐρίπου ῥοὰς
<aeschylus. ag. 293> Μεσσαπίου φύλαξι σημαίνει μολόν.
<aeschylus. ag. 294> οἱ δ' ἀντέλαμψαν καὶ παρήγγειλαν πρόσω
<aeschylus. ag. 295> γραίας ἐρείκης θωμὸν ἅψαντες πυρί.
<aeschylus. ag. 296> σθένουσα λαμπὰς δ' οὐδέπω μαυρουμένη,
<aeschylus. ag. 297> ὑπερθοροῦσα πεδίον ̓Ασωποῦ, δίκην
<aeschylus. ag. 298> φαιδρᾶς σελήνης, πρὸς Κιθαιρῶνος λέπας
<aeschylus. ag. 299> ἤγειρεν ἄλλην ἐκδοχὴν πομποῦ πυρός.
<aeschylus. ag. 300> φάος δὲ τηλέπομπον οὐκ ἠναίνετο
<aeschylus. ag. 301> φρουρὰ πλέον καίουσα τῶν εἰρημένων:
<aeschylus. ag. 302> λίμνην δ' ὑπὲρ Γοργῶπιν ἔσκηψεν φάος:
<aeschylus. ag. 303> ὄρος τ' ἐπ' Αἰγίπλαγκτον ἐξικνούμενον
<aeschylus. ag. 304> ὤτρυνε θεσμὸν μὴ χρονίζεσθαι πυρός.
<aeschylus. ag. 305> πέμπουσι δ' ἀνδαίοντες ἀφθόνῳ μένει
<aeschylus. ag. 306> φλογὸς μέγαν πώγωνα, καὶ Σαρωνικοῦ
<aeschylus. ag. 307> πορθμοῦ κάτοπτον πρῶν' ὑπερβάλλειν πρόσω
<aeschylus. ag. 308> φλέγουσαν: ἔστ' ἔσκηψεν εὖτ' ἀφίκετο
<aeschylus. ag. 309> ̓Αραχναῖον αἶπος, ἀστυγείτονας σκοπάς:
<aeschylus. ag. 310> κἄπειτ' ̓Ατρειδῶν ἐς τόδε σκήπτει στέγος
<aeschylus. ag. 311> φάος τόδ' οὐκ ἄπαππον ̓Ιδαίου πυρός.
<aeschylus. ag. 312> τοιοίδε τοί μοι λαμπαδηφόρων νόμοι,
<aeschylus. ag. 313> ἄλλος παρ' ἄλλου διαδοχαῖς πληρούμενοι:
<aeschylus. ag. 314> νικᾷ δ' ὁ πρῶτος καὶ τελευταῖος δραμών.
<aeschylus. ag. 315> τέκμαρ τοιοῦτον σύμβολόν τέ σοι λέγω
<aeschylus. ag. 316> ἀνδρὸς παραγγείλαντος ἐκ Τροίας ἐμοί.
<aeschylus. ag. 317> θεοῖς μὲν αὖθις, ὦ γύναι, προσεύξομαι.
<aeschylus. ag. 318> λόγους δ' ἀκοῦσαι τούσδε κἀποθαυμάσαι
<aeschylus. ag. 319> διηνεκῶς θέλοιμ' ἂν ὡς λέγοις πάλιν.
<aeschylus. ag. 320> Τροίαν ̓Αχαιοὶ τῇδ' ἔχους' ἐν ἡμέρᾳ.
<aeschylus. ag. 321> οἶμαι βοὴν ἄμεικτον ἐν πόλει πρέπειν.
<aeschylus. ag. 322> ὄξος τ' ἄλειφά τ' ἐγχέας ταὐτῷ κύτει
<aeschylus. ag. 323> διχοστατοῦντ' ἄν, οὐ φίλω, προσεννέποις.
<aeschylus. ag. 324> καὶ τῶν ἁλόντων καὶ κρατησάντων δίχα
<aeschylus. ag. 325> φθογγὰς ἀκούειν ἔστι συμφορᾶς διπλῆς.
<aeschylus. ag. 326> οἱ μὲν γὰρ ἀμφὶ σώμασιν πεπτωκότες
<aeschylus. ag. 327> ἀνδρῶν κασιγνήτων τε καὶ φυταλμίων
<aeschylus. ag. 328> παῖδες γερόντων οὐκέτ' ἐξ ἐλευθέρου
<aeschylus. ag. 329> δέρης ἀποιμώζουσι φιλτάτων μόρον:
<aeschylus. ag. 330> τοὺς δ' αὖτε νυκτίπλαγκτος ἐκ μάχης πόνος
<aeschylus. ag. 331> νήστεις πρὸς ἀρίστοισιν ὧν ἔχει πόλις
<aeschylus. ag. 332> τάσσει, πρὸς οὐδὲν ἐν μέρει τεκμήριον,
<aeschylus. ag. 333> ἀλλ' ὡς ἕκαστος ἔσπασεν τύχης πάλον.
<aeschylus. ag. 334> ἐν δ' αἰχμαλώτοις Τρωικοῖς οἰκήμασιν
<aeschylus. ag. 335> ναίουσιν ἤδη, τῶν ὑπαιθρίων πάγων
<aeschylus. ag. 336> δρόσων τ' ἀπαλλαγέντες, ὡς δ' εὐδαίμονες
<aeschylus. ag. 337> ἀφύλακτον εὑδήσουσι πᾶσαν εὐφρόνην.
<aeschylus. ag. 338> εἰ δ' εὖ σέβουσι τοὺς πολισσούχους θεοὺς
<aeschylus. ag. 339> τοὺς τῆς ἁλούσης γῆς θεῶν θ' ἱδρύματα,
<aeschylus. ag. 340> οὔ τἂν ἑλόντες αὖθις ἀνθαλοῖεν ἄν.
<aeschylus. ag. 341> ἔρως δὲ μή τις πρότερον ἐμπίπτῃ στρατῷ
<aeschylus. ag. 342> πορθεῖν ἃ μὴ χρή, κέρδεσιν νικωμένους.
<aeschylus. ag. 343> δεῖ γὰρ πρὸς οἴκους νοστίμου σωτηρίας
<aeschylus. ag. 344> κάμψαι διαύλου θάτερον κῶλον πάλιν:
<aeschylus. ag. 345> θεοῖς δ' ἀναμπλάκητος εἰ μόλοι στρατός,
<aeschylus. ag. 346> ἐγρηγορὸς τὸ πῆμα τῶν ὀλωλότων
<aeschylus. ag. 347> γένοιτ' ἄν, εἰ πρόσπαια μὴ τύχοι κακά.
<aeschylus. ag. 348> τοιαῦτά τοι γυναικὸς ἐξ ἐμοῦ κλύεις:
<aeschylus. ag. 349> τὸ δ' εὖ κρατοίη μὴ διχορρόπως ἰδεῖν.
<aeschylus. ag. 350> πολλῶν γὰρ ἐσθλῶν τήνδ' ὄνησιν εἱλόμην.
<aeschylus. ag. 351> γύναι, κατ' ἄνδρα σώφρον' εὐφρόνως λέγεις.
<aeschylus. ag. 352> ἐγὼ δ' ἀκούσας πιστά σου τεκμήρια
<aeschylus. ag. 353> θεοὺς προσειπεῖν εὖ παρασκευάζομαι.
<aeschylus. ag. 354> χάρις γὰρ οὐκ ἄτιμος εἴργασται πόνων.
<aeschylus. ag. 355> ὦ Ζεῦ βασιλεῦ καὶ νὺξ φιλία
<aeschylus. ag. 356> μεγάλων κόσμων κτεάτειρα,
<aeschylus. ag. 357> ἥτ' ἐπὶ Τροίας πύργοις ἔβαλες
<aeschylus. ag. 358> στεγανὸν δίκτυον, ὡς μήτε μέγαν
<aeschylus. ag. 359> μήτ' οὖν νεαρῶν τιν' ὑπερτελέσαι
<aeschylus. ag. 360> μέγα δουλείας
<aeschylus. ag. 361> γάγγαμον, ἄτης παναλώτου.
<aeschylus. ag. 362> Δία τοι ξένιον μέγαν αἰδοῦμαι
<aeschylus. ag. 363> τὸν τάδε πράξαντ' ἐπ' ̓Αλεξάνδρῳ
<aeschylus. ag. 364> τείνοντα πάλαι τόξον, ὅπως ἂν
<aeschylus. ag. 365> μήτε πρὸ καιροῦ μήθ' ὑπὲρ ἄστρων
<aeschylus. ag. 366> βέλος ἠλίθιον σκήψειεν.
<aeschylus. ag. 367> Διὸς πλαγὰν ἔχουσιν εἰπεῖν,
<aeschylus. ag. 368> πάρεστιν τοῦτό γ' ἐξιχνεῦσαι.
<aeschylus. ag. 369> ὡς ἔπραξεν ὡς ἔκρανεν. οὐκ ἔφα τις
<aeschylus. ag. 370> θεοὺς βροτῶν ἀξιοῦσθαι μέλειν
<aeschylus. ag. 371> ὅσοις ἀθίκτων χάρις
<aeschylus. ag. 372> πατοῖθ': ὁ δ' οὐκ εὐσεβής.
<aeschylus. ag. 373> πέφανται δ' ἐκτίνους'
<aeschylus. ag. 375> ἀτολμήτων ἀρὴ
<aeschylus. ag. 376> πνεόντων μεῖζον ἢ δικαίως,
<aeschylus. ag. 377> φλεόντων δωμάτων ὑπέρφευ
<aeschylus. ag. 378> ὑπὲρ τὸ βέλτιστον. ἔστω δ' ἀπή-
<aeschylus. ag. 379> μαντον, ὥστ' ἀπαρκεῖν
<aeschylus. ag. 380> εὖ πραπίδων λαχόντα.
<aeschylus. ag. 381> οὐ γὰρ ἔστιν ἔπαλξις
<aeschylus. ag. 382> πλούτου πρὸς κόρον ἀνδρὶ
<aeschylus. ag. 383> λακτίσαντι μέγαν Δίκας
<aeschylus. ag. 384> βωμὸν εἰς ἀφάνειαν.
<aeschylus. ag. 385> βιᾶται δ' ἁ τάλαινα πειθώ,
<aeschylus. ag. 386> προβούλου παῖς ἄφερτος ἄτας.
<aeschylus. ag. 387> ἄκος δὲ πᾶν μάταιον. οὐκ ἐκρύφθη,
<aeschylus. ag. 388> πρέπει δέ, φῶς αἰνολαμπές, σίνος:
<aeschylus. ag. 390> κακοῦ δὲ χαλκοῦ τρόπον
<aeschylus. ag. 391> τρίβῳ τε καὶ προσβολαῖς
<aeschylus. ag. 392> μελαμπαγὴς πέλει
<aeschylus. ag. 393> δικαιωθείς, ἐπεὶ
<aeschylus. ag. 394> διώκει παῖς ποτανὸν ὄρνιν,
<aeschylus. ag. 395> πόλει πρόστριμμ' ἄφερτον ἐνθείς.
<aeschylus. ag. 396> λιτᾶν δ' ἀκούει μὲν οὔτις θεῶν:
<aeschylus. ag. 397> τὸν δ' ἐπίστροφον τῶν
<aeschylus. ag. 398> φῶτ' ἄδικον καθαιρεῖ.
<aeschylus. ag. 399> οἷος καὶ Πάρις ἐλθὼν
<aeschylus. ag. 400> ἐς δόμον τὸν ̓Ατρειδᾶν
<aeschylus. ag. 401> ᾔσχυνε ξενίαν τράπε-
<aeschylus. ag. 402> ζαν κλοπαῖσι γυναικός.
<aeschylus. ag. 403> λιποῦσα δ' ἀστοῖσιν ἀσπίστοράς
<aeschylus. ag. 404> τε καὶ κλόνους λογχίμους
<aeschylus. ag. 405> ναυβάτας θ' ὁπλισμούς,
<aeschylus. ag. 406> ἄγουσά τ' ἀντίφερνον ̓Ιλίῳ φθορὰν
<aeschylus. ag. 407> βέβακεν ῥίμφα διὰ
<aeschylus. ag. 408> πυλᾶν ἄτλητα τλᾶσα: πολλὰ δ' ἔστενον
<aeschylus. ag. 409> τόδ' ἐννέποντες δόμων προφῆται:
<aeschylus. ag. 410> “ἰὼ ἰὼ δῶμα δῶμα καὶ πρόμοι,
<aeschylus. ag. 411> ἰὼ λέχος καὶ στίβοι φιλάνορες.
<aeschylus. ag. 412> πάρεστι σιγὰς ἀτίμους ἀλοιδόρους
<aeschylus. ag. 413> ἄλγιστ' ἀφημένων ἰδεῖν.
<aeschylus. ag. 414> πόθῳ δ' ὑπερποντίας
<aeschylus. ag. 415> φάσμα δόξει δόμων ἀνάσσειν.
<aeschylus. ag. 416> εὐμόρφων δὲ κολοσσῶν
<aeschylus. ag. 417> ἔχθεται χάρις ἀνδρί:
<aeschylus. ag. 418> ὀμμάτων δ' ἐν ἀχηνίαις
<aeschylus. ag. 419> ἔρρει πᾶς' ̓Αφροδίτα.”
<aeschylus. ag. 420> “ὀνειρόφαντοι δὲ πενθήμονες
<aeschylus. ag. 421> πάρεισι δόξαι φέρου-
<aeschylus. ag. 422> σαι χάριν ματαίαν.
<aeschylus. ag. 423> μάταν γάρ, εὖτ' ἂν ἐσθλά τις δοκῶν ὁρᾷ,
<aeschylus. ag. 424> παραλλάξασα διὰ
<aeschylus. ag. 425> χερῶν βέβακεν ὄψις οὐ μεθύστερον
<aeschylus. ag. 426> πτεροῖς ὀπαδοῦς' ὕπνου κελεύθοις.”
<aeschylus. ag. 427> τὰ μὲν κατ' οἴκους ἐφ' ἑστίας ἄχη
<aeschylus. ag. 428> τάδ' ἐστὶ καὶ τῶνδ' ὑπερβατώτερα.
<aeschylus. ag. 429> τὸ πᾶν δ' ἀφ' ̔́Ελλανος αἴας συνορμένοις
<aeschylus. ag. 430> πένθει' ἀτλησικάρδιος
<aeschylus. ag. 431> δόμων ἑκάστου πρέπει.
<aeschylus. ag. 432> πολλὰ γοῦν θιγγάνει πρὸς ἧπαρ:
<aeschylus. ag. 433> οὓς μὲν γάρ τις ἔπεμψεν
<aeschylus. ag. 434> οἶδεν, ἀντὶ δὲ φωτῶν
<aeschylus. ag. 435> τεύχη καὶ σποδὸς εἰς ἑκά-
<aeschylus. ag. 436> στου δόμους ἀφικνεῖται.
<aeschylus. ag. 437> ὁ χρυσαμοιβὸς δ' ̓́Αρης σωμάτων
<aeschylus. ag. 438> καὶ ταλαντοῦχος ἐν μάχῃ δορὸς
<aeschylus. ag. 440> πυρωθὲν ἐξ ̓Ιλίου
<aeschylus. ag. 441> φίλοισι πέμπει βαρὺ
<aeschylus. ag. 442> ψῆγμα δυσδάκρυτον ἀν-
<aeschylus. ag. 443> τήνορος σποδοῦ γεμί-
<aeschylus. ag. 444> ζων λέβητας εὐθέτους.
<aeschylus. ag. 445> στένουσι δ' εὖ λέγοντες ἄν-
<aeschylus. ag. 446> δρα τὸν μὲν ὡς μάχης ἴδρις,
<aeschylus. ag. 447> τὸν δ' ἐν φοναῖς καλῶς πεσόντ'—
<aeschylus. ag. 448> ἀλλοτρίας διαὶ γυναι-
<aeschylus. ag. 449> κός: τάδε σῖγά τις βαύ̈-
<aeschylus. ag. 450> ζει, φθονερὸν δ' ὑπ' ἄλγος ἕρ-
<aeschylus. ag. 451> πει προδίκοις ̓Ατρείδαις.
<aeschylus. ag. 452> οἱ δ' αὐτοῦ περὶ τεῖχος
<aeschylus. ag. 453> θήκας ̓Ιλιάδος γᾶς
<aeschylus. ag. 454> εὔμορφοι κατέχουσιν: ἐχ-
<aeschylus. ag. 455> θρὰ δ' ἔχοντας ἔκρυψεν.
<aeschylus. ag. 456> βαρεῖα δ' ἀστῶν φάτις ξὺν κότῳ:
<aeschylus. ag. 457> δημοκράντου δ' ἀρᾶς τίνει χρέος.
<aeschylus. ag. 458> μένει δ' ἀκοῦσαί τί μου
<aeschylus. ag. 460> μέριμνα νυκτηρεφές.
<aeschylus. ag. 461> τῶν πολυκτόνων γὰρ οὐκ
<aeschylus. ag. 462> ἄσκοποι θεοί. κελαι-
<aeschylus. ag. 463> ναὶ δ' ̓Ερινύες χρόνῳ
<aeschylus. ag. 464> τυχηρὸν ὄντ' ἄνευ δίκας
<aeschylus. ag. 465> παλιντυχεῖ τριβᾷ βίου
<aeschylus. ag. 466> τιθεῖς' ἀμαυρόν, ἐν δ' ἀί-
<aeschylus. ag. 467> στοις τελέθοντος οὔτις ἀλ-
<aeschylus. ag. 468> κά: τὸ δ' ὑπερκόπως κλύειν
<aeschylus. ag. 469> εὖ βαρύ: βάλλεται γὰρ ὄς-
<aeschylus. ag. 470> σοις Διόθεν κάρανα.
<aeschylus. ag. 471> κρίνω δ' ἄφθονον ὄλβον:
<aeschylus. ag. 472> μήτ' εἴην πτολιπόρθης
<aeschylus. ag. 473> μήτ' οὖν αὐτὸς ἁλοὺς ὑπ' ἄλ-
<aeschylus. ag. 474> λων βίον κατίδοιμι.
<aeschylus. ag. 475> πυρὸς δ' ὑπ' εὐαγγέλου
<aeschylus. ag. 476> πόλιν διήκει θοὰ
<aeschylus. ag. 477> βάξις: εἰ δ' ἐτήτυμος,
<aeschylus. ag. 478> τίς οἶδεν, ἤ τι θεῖόν ἐστί πῃ ψύθος.—
<aeschylus. ag. 479> τίς ὧδε παιδνὸς ἢ φρενῶν κεκομμένος,
<aeschylus. ag. 480> φλογὸς παραγγέλμασιν
<aeschylus. ag. 481> νέοις πυρωθέντα καρδίαν ἔπειτ'
<aeschylus. ag. 482> ἀλλαγᾷ λόγου καμεῖν;—
<aeschylus. ag. 483> ἐν γυναικὸς αἰχμᾷ πρέπει
<aeschylus. ag. 484> πρὸ τοῦ φανέντος χάριν ξυναινέσαι.—
<aeschylus. ag. 485> πιθανὸς ἄγαν ὁ θῆλυς ὅρος ἐπινέμεται
<aeschylus. ag. 486> ταχύπορος: ἀλλὰ ταχύμορον
<aeschylus. ag. 487> γυναικογήρυτον ὄλλυται κλέος.—
<aeschylus. ag. 488> τάχ' εἰσόμεσθα λαμπάδων φαεσφόρων
<aeschylus. ag. 490> φρυκτωριῶν τε καὶ πυρὸς παραλλαγάς,
<aeschylus. ag. 491> εἴτ' οὖν ἀληθεῖς εἶτ' ὀνειράτων δίκην
<aeschylus. ag. 492> τερπνὸν τόδ' ἐλθὸν φῶς ἐφήλωσεν φρένας.
<aeschylus. ag. 493> κήρυκ' ἀπ' ἀκτῆς τόνδ' ὁρῶ κατάσκιον
<aeschylus. ag. 494> κλάδοις ἐλαίας: μαρτυρεῖ δέ μοι κάσις
<aeschylus. ag. 495> πηλοῦ ξύνουρος διψία κόνις τάδε,
<aeschylus. ag. 496> ὡς οὔτ' ἄναυδος οὔτε σοι δαίων φλόγα
<aeschylus. ag. 497> ὕλης ὀρείας σημανεῖ καπνῷ πυρός,
<aeschylus. ag. 498> ἀλλ' ἢ τὸ χαίρειν μᾶλλον ἐκβάξει λέγων—
<aeschylus. ag. 499> τὸν ἀντίον δὲ τοῖσδ' ἀποστέργω λόγον:
<aeschylus. ag. 500> εὖ γὰρ πρὸς εὖ φανεῖσι προσθήκη πέλοι.—
<aeschylus. ag. 501> ὅστις τάδ' ἄλλως τῇδ' ἐπεύχεται πόλει,
<aeschylus. ag. 502> αὐτὸς φρενῶν καρποῖτο τὴν ἁμαρτίαν.
<aeschylus. ag. 503> ἰὼ πατρῷον οὖδας ̓Αργείας χθονός,
<aeschylus. ag. 504> δεκάτου σε φέγγει τῷδ' ἀφικόμην ἔτους,
<aeschylus. ag. 505> πολλῶν ῥαγεισῶν ἐλπίδων μιᾶς τυχών.
<aeschylus. ag. 506> οὐ γάρ ποτ' ηὔχουν τῇδ' ἐν ̓Αργείᾳ χθονὶ
<aeschylus. ag. 507> θανὼν μεθέξειν φιλτάτου τάφου μέρος.
<aeschylus. ag. 508> νῦν χαῖρε μὲν χθών, χαῖρε δ' ἡλίου φάος,
<aeschylus. ag. 509> ὕπατός τε χώρας Ζεύς, ὁ Πύθιός τ' ἄναξ,
<aeschylus. ag. 510> τόξοις ἰάπτων μηκέτ' εἰς ἡμᾶς βέλη:
<aeschylus. ag. 511> ἅλις παρὰ Σκάμανδρον ἦσθ' ἀνάρσιος:
<aeschylus. ag. 512> νῦν δ' αὖτε σωτὴρ ἴσθι καὶ παιώνιος,
<aeschylus. ag. 513> ἄναξ ̓́Απολλον. τούς τ' ἀγωνίους θεοὺς
<aeschylus. ag. 514> πάντας προσαυδῶ, τόν τ' ἐμὸν τιμάορον
<aeschylus. ag. 515> ̔Ερμῆν, φίλον κήρυκα, κηρύκων σέβας,
<aeschylus. ag. 516> ἥρως τε τοὺς πέμψαντας, εὐμενεῖς πάλιν
<aeschylus. ag. 517> στρατὸν δέχεσθαι τὸν λελειμμένον δορός.
<aeschylus. ag. 518> ἰὼ μέλαθρα βασιλέων, φίλαι στέγαι,
<aeschylus. ag. 519> σεμνοί τε θᾶκοι, δαίμονές τ' ἀντήλιοι,
<aeschylus. ag. 520> εἴ που πάλαι, φαιδροῖσι τοισίδ' ὄμμασι
<aeschylus. ag. 521> δέξασθε κόσμῳ βασιλέα πολλῷ χρόνῳ.
<aeschylus. ag. 522> ἥκει γὰρ ὑμῖν φῶς ἐν εὐφρόνῃ φέρων
<aeschylus. ag. 523> καὶ τοῖσδ' ἅπασι κοινὸν ̓Αγαμέμνων ἄναξ.
<aeschylus. ag. 524> ἀλλ' εὖ νιν ἀσπάσασθε, καὶ γὰρ οὖν πρέπει
<aeschylus. ag. 525> Τροίαν κατασκάψαντα τοῦ δικηφόρου
<aeschylus. ag. 526> Διὸς μακέλλῃ, τῇ κατείργασται πέδον.
<aeschylus. ag. 527> βωμοὶ δ' ἄιστοι καὶ θεῶν ἱδρύματα,
<aeschylus. ag. 528> καὶ σπέρμα πάσης ἐξαπόλλυται χθονός.
<aeschylus. ag. 529> τοιόνδε Τροίᾳ περιβαλὼν ζευκτήριον
<aeschylus. ag. 530> ἄναξ ̓Ατρείδης πρέσβυς εὐδαίμων ἀνὴρ
<aeschylus. ag. 531> ἥκει, τίεσθαι δ' ἀξιώτατος βροτῶν
<aeschylus. ag. 532> τῶν νῦν: Πάρις γὰρ οὔτε συντελὴς πόλις
<aeschylus. ag. 533> ἐξεύχεται τὸ δρᾶμα τοῦ πάθους πλέον.
<aeschylus. ag. 534> ὀφλὼν γὰρ ἁρπαγῆς τε καὶ κλοπῆς δίκην
<aeschylus. ag. 535> τοῦ ῥυσίου θ' ἥμαρτε καὶ πανώλεθρον
<aeschylus. ag. 536> αὐτόχθονον πατρῷον ἔθρισεν δόμον.
<aeschylus. ag. 537> διπλᾶ δ' ἔτεισαν Πριαμίδαι θἀμάρτια.
<aeschylus. ag. 538> κῆρυξ ̓Αχαιῶν χαῖρε τῶν ἀπὸ στρατοῦ.
<aeschylus. ag. 539> χαίρω γε: τεθνάναι δ' οὐκέτ' ἀντερῶ θεοῖς.
<aeschylus. ag. 540> ἔρως πατρῴας τῆσδε γῆς ς' ἐγύμνασεν;
<aeschylus. ag. 541> ὥστ' ἐνδακρύειν γ' ὄμμασιν χαρᾶς ὕπο.
<aeschylus. ag. 542> τερπνῆς ἄρ' ἦτε τῆσδ' ἐπήβολοι νόσου.
<aeschylus. ag. 543> πῶς δή; διδαχθεὶς τοῦδε δεσπόσω λόγου.
<aeschylus. ag. 544> τῶν ἀντερώντων ἱμέρῳ πεπληγμένοι.
<aeschylus. ag. 545> ποθεῖν ποθοῦντα τήνδε γῆν στρατὸν λέγεις;
<aeschylus. ag. 546> ὡς πόλλ' ἀμαυρᾶς ἐκ φρενός μ' ἀναστένειν
<aeschylus. ag. 547> πόθεν τὸ δύσφρον τοῦτ' ἐπῆν θυμῷ στύγος;
<aeschylus. ag. 548> πάλαι τὸ σιγᾶν φάρμακον βλάβης ἔχω.
<aeschylus. ag. 549> καὶ πῶς; ἀπόντων κοιράνων ἔτρεις τινάς;
<aeschylus. ag. 550> ὡς νῦν, τὸ σὸν δή, καὶ θανεῖν πολλὴ χάρις.
<aeschylus. ag. 551> εὖ γὰρ πέπρακται. ταῦτα δ' ἐν πολλῷ χρόνῳ
<aeschylus. ag. 552> τὰ μέν τις ἂν λέξειεν εὐπετῶς ἔχειν,
<aeschylus. ag. 553> τὰ δ' αὖτε κἀπίμομφα. τίς δὲ πλὴν θεῶν
<aeschylus. ag. 554> ἅπαντ' ἀπήμων τὸν δι' αἰῶνος χρόνον;
<aeschylus. ag. 555> μόχθους γὰρ εἰ λέγοιμι καὶ δυσαυλίας,
<aeschylus. ag. 556> σπαρνὰς παρήξεις καὶ κακοστρώτους, τί δ' οὐ
<aeschylus. ag. 557> στένοντες, †οὐ λαχόντες† ἤματος μέρος;
<aeschylus. ag. 558> τὰ δ' αὖτε χέρσῳ καὶ προσῆν πλέον στύγος:
<aeschylus. ag. 559> εὐναὶ γὰρ ἦσαν δηί̈ων πρὸς τείχεσιν:
<aeschylus. ag. 560> ἐξ οὐρανοῦ δὲ κἀπὸ γῆς λειμώνιαι
<aeschylus. ag. 561> δρόσοι κατεψάκαζον, ἔμπεδον σίνος
<aeschylus. ag. 562> ἐσθημάτων, τιθέντες ἔνθηρον τρίχα.
<aeschylus. ag. 563> χειμῶνα δ' εἰ λέγοι τις οἰωνοκτόνον,
<aeschylus. ag. 564> οἷον παρεῖχ' ἄφερτον ̓Ιδαία χιών,
<aeschylus. ag. 565> ἢ θάλπος, εὖτε πόντος ἐν μεσημβριναῖς
<aeschylus. ag. 566> κοίταις ἀκύμων νηνέμοις εὕδοι πεσών
<aeschylus. ag. 567> τί ταῦτα πενθεῖν δεῖ; παροίχεται πόνος:
<aeschylus. ag. 568> παροίχεται δέ, τοῖσι μὲν τεθνηκόσιν
<aeschylus. ag. 569> τὸ μήποτ' αὖθις μηδ' ἀναστῆναι μέλειν.
<aeschylus. ag. 570> τί τοὺς ἀναλωθέντας ἐν ψήφῳ λέγειν,
<aeschylus. ag. 571> τὸν ζῶντα δ' ἀλγεῖν χρὴ τύχης παλιγκότου;
<aeschylus. ag. 572> καὶ πολλὰ χαίρειν ξυμφορὰς καταξιῶ.
<aeschylus. ag. 573> ἡμῖν δὲ τοῖς λοιποῖσιν ̓Αργείων στρατοῦ
<aeschylus. ag. 574> νικᾷ τὸ κέρδος, πῆμα δ' οὐκ ἀντιρρέπει:
<aeschylus. ag. 575> ὡς κομπάσαι τῷδ' εἰκὸς ἡλίου φάει
<aeschylus. ag. 576> ὑπὲρ θαλάσσης καὶ χθονὸς ποτωμένοις:
<aeschylus. ag. 577> “Τροίαν ἑλόντες δή ποτ' ̓Αργείων στόλος
<aeschylus. ag. 578> θεοῖς λάφυρα ταῦτα τοῖς καθ' ̔Ελλάδα
<aeschylus. ag. 579> δόμοις ἐπασσάλευσαν ἀρχαῖον γάνος.”
<aeschylus. ag. 580> τοιαῦτα χρὴ κλύοντας εὐλογεῖν πόλιν
<aeschylus. ag. 581> καὶ τοὺς στρατηγούς: καὶ χάρις τιμήσεται
<aeschylus. ag. 582> Διὸς τόδ' ἐκπράξασα.πάντ' ἔχεις λόγον.
<aeschylus. ag. 583> νικώμενος λόγοισιν οὐκ ἀναίνομαι:
<aeschylus. ag. 584> ἀεὶ γὰρ ἥβη τοῖς γέρουσιν εὖ μαθεῖν.
<aeschylus. ag. 585> δόμοις δὲ ταῦτα καὶ Κλυταιμήστρᾳ μέλειν
<aeschylus. ag. 586> εἰκὸς μάλιστα, σὺν δὲ πλουτίζειν ἐμέ.
<aeschylus. ag. 587> ἀνωλόλυξα μὲν πάλαι χαρᾶς ὕπο,
<aeschylus. ag. 588> ὅτ' ἦλθ' ὁ πρῶτος νύχιος ἄγγελος πυρός,
<aeschylus. ag. 589> φράζων ἅλωσιν ̓Ιλίου τ' ἀνάστασιν.
<aeschylus. ag. 590> καί τίς μ' ἐνίπτων εἶπε, “φρυκτωρῶν δία
<aeschylus. ag. 591> πεισθεῖσα Τροίαν νῦν πεπορθῆσθαι δοκεῖς;
<aeschylus. ag. 592> ἦ κάρτα πρὸς γυναικὸς αἴρεσθαι κέαρ.”
<aeschylus. ag. 593> λόγοις τοιούτοις πλαγκτὸς οὖς' ἐφαινόμην.
<aeschylus. ag. 594> ὅμως δ' ἔθυον, καὶ γυναικείῳ νόμῳ
<aeschylus. ag. 595> ὀλολυγμὸν ἄλλος ἄλλοθεν κατὰ πτόλιν
<aeschylus. ag. 596> ἔλασκον εὐφημοῦντες ἐν θεῶν ἕδραις
<aeschylus. ag. 597> θυηφάγον κοιμῶντες εὐώδη φλόγα.
<aeschylus. ag. 598> καὶ νῦν τὰ μάσσω μὲν τί δεῖ σέ μοι λέγειν;
<aeschylus. ag. 599> ἄνακτος αὐτοῦ πάντα πεύσομαι λόγον.
<aeschylus. ag. 600> ὅπως δ' ἄριστα τὸν ἐμὸν αἰδοῖον πόσιν
<aeschylus. ag. 601> σπεύσω πάλιν μολόντα δέξασθαι:—τί γὰρ
<aeschylus. ag. 602> γυναικὶ τούτου φέγγος ἥδιον δρακεῖν,
<aeschylus. ag. 603> ἀπὸ στρατείας ἀνδρὶ σώσαντος θεοῦ
<aeschylus. ag. 604> πύλας ἀνοῖξαι;—ταῦτ' ἀπάγγειλον πόσει:
<aeschylus. ag. 605> ἥκειν ὅπως τάχιστ' ἐράσμιον πόλει:
<aeschylus. ag. 606> γυναῖκα πιστὴν δ' ἐν δόμοις εὕροι μολὼν
<aeschylus. ag. 607> οἵαν περ οὖν ἔλειπε, δωμάτων κύνα
<aeschylus. ag. 608> ἐσθλὴν ἐκείνῳ, πολεμίαν τοῖς δύσφροσιν,
<aeschylus. ag. 609> καὶ τἄλλ' ὁμοίαν πάντα, σημαντήριον
<aeschylus. ag. 610> οὐδὲν διαφθείρασαν ἐν μήκει χρόνου.
<aeschylus. ag. 611> οὐδ' οἶδα τέρψιν οὐδ' ἐπίψογον φάτιν
<aeschylus. ag. 612> ἄλλου πρὸς ἀνδρὸς μᾶλλον ἢ χαλκοῦ βαφάς.
<aeschylus. ag. 613> τοιόσδ' ὁ κόμπος τῆς ἀληθείας γέμων
<aeschylus. ag. 614> οὐκ αἰσχρὸς ὡς γυναικὶ γενναίᾳ λακεῖν.
<aeschylus. ag. 615> αὕτη μὲν οὕτως εἶπε μανθάνοντί σοι
<aeschylus. ag. 616> τοροῖσιν ἑρμηνεῦσιν εὐπρεπῶς λόγον.
<aeschylus. ag. 617> σὺ δ' εἰπέ, κῆρυξ, Μενέλεων δὲ πεύθομαι.
<aeschylus. ag. 618> εἰ νόστιμός τε καὶ σεσωσμένος πάλιν
<aeschylus. ag. 619> ἥκει σὺν ὑμῖν, τῆσδε γῆς φίλον κράτος.
<aeschylus. ag. 620> οὐκ ἔσθ' ὅπως λέξαιμι τὰ ψευδῆ καλὰ
<aeschylus. ag. 621> ἐς τὸν πολὺν φίλοισι καρποῦσθαι χρόνον.
<aeschylus. ag. 622> πῶς δῆτ' ἂν εἰπὼν κεδνὰ τἀληθῆ τύχοις;
<aeschylus. ag. 623> σχισθέντα δ' οὐκ εὔκρυπτα γίγνεται τάδε.
<aeschylus. ag. 624> ἁνὴρ ἄφαντος ἐξ ̓Αχαιικοῦ στρατοῦ,
<aeschylus. ag. 625> αὐτός τε καὶ τὸ πλοῖον. οὐ ψευδῆ λέγω.
<aeschylus. ag. 626> πότερον ἀναχθεὶς ἐμφανῶς ἐξ ̓Ιλίου,
<aeschylus. ag. 627> ἢ χεῖμα, κοινὸν ἄχθος, ἥρπασε στρατοῦ;
<aeschylus. ag. 628> ἔκυρσας ὥστε τοξότης ἄκρος σκοποῦ:
<aeschylus. ag. 629> μακρὸν δὲ πῆμα συντόμως ἐφημίσω.
<aeschylus. ag. 630> πότερα γὰρ αὐτοῦ ζῶντος ἢ τεθνηκότος
<aeschylus. ag. 631> φάτις πρὸς ἄλλων ναυτίλων ἐκλῄζετο;
<aeschylus. ag. 632> οὐκ οἶδεν οὐδεὶς ὥστ' ἀπαγγεῖλαι τορῶς,
<aeschylus. ag. 633> πλὴν τοῦ τρέφοντος ̔Ηλίου χθονὸς φύσιν.
<aeschylus. ag. 634> πῶς γὰρ λέγεις χειμῶνα ναυτικῷ στρατῷ
<aeschylus. ag. 635> ἐλθεῖν τελευτῆσαί τε δαιμόνων κότῳ;
<aeschylus. ag. 636> εὔφημον ἦμαρ οὐ πρέπει κακαγγέλῳ
<aeschylus. ag. 637> γλώσσῃ μιαίνειν: χωρὶς ἡ τιμὴ θεῶν.
<aeschylus. ag. 638> ὅταν δ' ἀπευκτὰ πήματ' ἄγγελος πόλει
<aeschylus. ag. 639> στυγνῷ προσώπῳ πτωσίμου στρατοῦ φέρῃ,
<aeschylus. ag. 640> πόλει μὲν ἕλκος ἓν τὸ δήμιον τυχεῖν,
<aeschylus. ag. 641> πολλοὺς δὲ πολλῶν ἐξαγισθέντας δόμων
<aeschylus. ag. 642> ἄνδρας διπλῇ μάστιγι, τὴν ̓́Αρης φιλεῖ,
<aeschylus. ag. 643> δίλογχον ἄτην, φοινίαν ξυνωρίδα:
<aeschylus. ag. 644> τοιῶνδε μέντοι πημάτων σεσαγμένον
<aeschylus. ag. 645> πρέπει λέγειν παιᾶνα τόνδ' ̓Ερινύων.
<aeschylus. ag. 646> σωτηρίων δὲ πραγμάτων εὐάγγελον
<aeschylus. ag. 647> ἥκοντα πρὸς χαίρουσαν εὐεστοῖ πόλιν,
<aeschylus. ag. 648> πῶς κεδνὰ τοῖς κακοῖσι συμμείξω, λέγων
<aeschylus. ag. 649> χειμῶν' ̓Αχαιοῖς οὐκ ἀμήνιτον θεῶν;
<aeschylus. ag. 650> ξυνώμοσαν γάρ, ὄντες ἔχθιστοι τὸ πρίν,
<aeschylus. ag. 651> πῦρ καὶ θάλασσα, καὶ τὰ πίστ' ἐδειξάτην
<aeschylus. ag. 652> φθείροντε τὸν δύστηνον ̓Αργείων στρατόν.
<aeschylus. ag. 653> ἐν νυκτὶ δυσκύμαντα δ' ὠρώρει κακά.
<aeschylus. ag. 654> ναῦς γὰρ πρὸς ἀλλήλαισι Θρῄκιαι πνοαὶ
<aeschylus. ag. 655> ἤρεικον: αἱ δὲ κεροτυπούμεναι βίᾳ
<aeschylus. ag. 656> χειμῶνι τυφῶ σὺν ζάλῃ τ' ὀμβροκτύπῳ
<aeschylus. ag. 657> ᾤχοντ' ἄφαντοι ποιμένος κακοῦ στρόβῳ.
<aeschylus. ag. 658> ἐπεὶ δ' ἀνῆλθε λαμπρὸν ἡλίου φάος,
<aeschylus. ag. 659> ὁρῶμεν ἀνθοῦν πέλαγος Αἰγαῖον νεκροῖς
<aeschylus. ag. 660> ἀνδρῶν ̓Αχαιῶν ναυτικοῖς τ' ἐρειπίοις.
<aeschylus. ag. 661> ἡμᾶς γε μὲν δὴ ναῦν τ' ἀκήρατον σκάφος
<aeschylus. ag. 662> ἤτοι τις ἐξέκλεψεν ἢ 'ξῃτήσατο
<aeschylus. ag. 663> θεός τις, οὐκ ἄνθρωπος, οἴακος θιγών.
<aeschylus. ag. 664> τύχη δὲ σωτὴρ ναῦν θέλους' ἐφέζετο,
<aeschylus. ag. 665> ὡς μήτ' ἐν ὅρμῳ κύματος ζάλην ἔχειν
<aeschylus. ag. 666> μήτ' ἐξοκεῖλαι πρὸς κραταίλεων χθόνα.
<aeschylus. ag. 667> ἔπειτα δ' ̔́Αιδην πόντιον πεφευγότες,
<aeschylus. ag. 668> λευκὸν κατ' ἦμαρ, οὐ πεποιθότες τύχῃ,
<aeschylus. ag. 669> ἐβουκολοῦμεν φροντίσιν νέον πάθος,
<aeschylus. ag. 670> στρατοῦ καμόντος καὶ κακῶς σποδουμένου.
<aeschylus. ag. 671> καὶ νῦν ἐκείνων εἴ τίς ἐστιν ἐμπνέων,
<aeschylus. ag. 672> λέγουσιν ἡμᾶς ὡς ὀλωλότας, τί μή;
<aeschylus. ag. 673> ἡμεῖς τ' ἐκείνους ταὔτ' ἔχειν δοξάζομεν.
<aeschylus. ag. 674> γένοιτο δ' ὡς ἄριστα. Μενέλεων γὰρ οὖν
<aeschylus. ag. 675> πρῶτόν τε καὶ μάλιστα προσδόκα μολεῖν.
<aeschylus. ag. 676> εἰ γοῦν τις ἀκτὶς ἡλίου νιν ἱστορεῖ
<aeschylus. ag. 677> καὶ ζῶντα καὶ βλέποντα, μηχαναῖς Διός,
<aeschylus. ag. 678> οὔπω θέλοντος ἐξαναλῶσαι γένος,
<aeschylus. ag. 679> ἐλπίς τις αὐτὸν πρὸς δόμους ἥξειν πάλιν.
<aeschylus. ag. 680> τοσαῦτ' ἀκούσας ἴσθι τἀληθῆ κλύων.
<aeschylus. ag. 681> τίς ποτ' ὠνόμαζεν ὧδ'
<aeschylus. ag. 682> ἐς τὸ πᾶν ἐτητύμως—
<aeschylus. ag. 683> μή τις ὅντιν' οὐχ ὁρῶμεν προνοί-
<aeschylus. ag. 684> αισι τοῦ πεπρωμένου
<aeschylus. ag. 685> γλῶσσαν ἐν τύχᾳ νέμων;—
<aeschylus. ag. 686> τὰν δορίγαμβρον ἀμφινει-
<aeschylus. ag. 687> κῆ θ' ̔Ελέναν; ἐπεὶ πρεπόντως
<aeschylus. ag. 688> ἑλένας, ἕλανδρος, ἑλέ-
<aeschylus. ag. 690> πτολις, ἐκ τῶν ἁβροτίμων
<aeschylus. ag. 691> προκαλυμμάτων ἔπλευσε
<aeschylus. ag. 692> ζεφύρου γίγαντος αὔρᾳ,
<aeschylus. ag. 693> πολύανδροί τε φεράσπιδες κυναγοὶ
<aeschylus. ag. 695> κατ' ἴχνος πλατᾶν ἄφαντον
<aeschylus. ag. 696> κελσάντων Σιμόεντος ἀ-
<aeschylus. ag. 697> κτὰς ἐπ' ἀεξιφύλλους
<aeschylus. ag. 698> δι' ἔριν αἱματόεσσαν.
<aeschylus. ag. 699> ̓Ιλίῳ δὲ κῆδος ὀρθ-
<aeschylus. ag. 700> ώνυμον τελεσσίφρων
<aeschylus. ag. 701> μῆνις ἤλασεν, τραπέζας ἀτί-
<aeschylus. ag. 702> μωσιν ὑστέρῳ χρόνῳ
<aeschylus. ag. 703> καὶ ξυνεστίου Διὸς
<aeschylus. ag. 704> πρασσομένα τὸ νυμφότι-
<aeschylus. ag. 706> μον μέλος ἐκφάτως τίοντας,
<aeschylus. ag. 707> ὑμέναιον, ὃς τότ' ἐπέρ-
<aeschylus. ag. 708> ρεπεν γαμβροῖσιν ἀείδειν:
<aeschylus. ag. 709> μεταμανθάνουσα δ' ὕμνον
<aeschylus. ag. 710> Πριάμου πόλις γεραιὰ
<aeschylus. ag. 711> πολύθρηνον μέγα που στένει κικλήσκου-
<aeschylus. ag. 712> σα Πάριν τὸν αἰνόλεκτρον,
<aeschylus. ag. 713> παμπορθῆ πολύθρηνον
<aeschylus. ag. 714> αἰῶνα διαὶ πολιτᾶν
<aeschylus. ag. 715> μέλεον αἷμ' ἀνατλᾶσα.
<aeschylus. ag. 716> ἔθρεψεν δὲ λέοντος ἶ-
<aeschylus. ag. 717> νιν δόμοις ἀγάλακτον οὕ-
<aeschylus. ag. 718> τως ἀνὴρ φιλόμαστον,
<aeschylus. ag. 720> ἐν βιότου προτελείοις
<aeschylus. ag. 721> ἅμερον, εὐφιλόπαιδα
<aeschylus. ag. 722> καὶ γεραροῖς ἐπίχαρτον.
<aeschylus. ag. 723> πολέα δ' ἔσχ' ἐν ἀγκάλαις
<aeschylus. ag. 724> νεοτρόφου τέκνου δίκαν,
<aeschylus. ag. 725> φαιδρωπὸς ποτὶ χεῖρα σαί-
<aeschylus. ag. 726> νων τε γαστρὸς ἀνάγκαις.
<aeschylus. ag. 727> χρονισθεὶς δ' ἀπέδειξεν ἦ-
<aeschylus. ag. 728> θος τὸ πρὸς τοκέων: χάριν
<aeschylus. ag. 729> γὰρ τροφεῦσιν ἀμείβων
<aeschylus. ag. 730> μηλοφόνοισιν ἐν ἄταις
<aeschylus. ag. 731> δαῖτ' ἀκέλευστος ἔτευξεν:
<aeschylus. ag. 732> αἵματι δ' οἶκος ἐφύρθη,
<aeschylus. ag. 733> ἄμαχον ἄλγος οἰκέταις
<aeschylus. ag. 734> μέγα σίνος πολυκτόνον.
<aeschylus. ag. 735> ἐκ θεοῦ δ' ἱερεύς τις ἄ-
<aeschylus. ag. 736> τας δόμοις προσεθρέφθη.
<aeschylus. ag. 737> πάραυτα δ' ἐλθεῖν ἐς ̓Ιλίου πόλιν
<aeschylus. ag. 738> λέγοιμ' ἂν φρόνημα μὲν
<aeschylus. ag. 739> νηνέμου γαλάνας,
<aeschylus. ag. 740> ἀκασκαῖον δ' ἄγαλμα πλούτου,
<aeschylus. ag. 741> μαλθακὸν ὀμμάτων βέλος,
<aeschylus. ag. 742> δηξίθυμον ἔρωτος ἄνθος.
<aeschylus. ag. 743> παρακλίνας' ἐπέκρανεν
<aeschylus. ag. 745> δὲ γάμου πικρὰς τελευτάς,
<aeschylus. ag. 746> δύσεδρος καὶ δυσόμιλος
<aeschylus. ag. 747> συμένα Πριαμίδαισιν,
<aeschylus. ag. 748> πομπᾷ Διὸς ξενίου,
<aeschylus. ag. 749> νυμφόκλαυτος ̓Ερινύς.
<aeschylus. ag. 750> παλαίφατος δ' ἐν βροτοῖς γέρων λόγος
<aeschylus. ag. 751> τέτυκται, μέγαν τελε-
<aeschylus. ag. 752> σθέντα φωτὸς ὄλβον
<aeschylus. ag. 753> τεκνοῦσθαι μηδ' ἄπαιδα θνῄσκειν,
<aeschylus. ag. 755> ἐκ δ' ἀγαθᾶς τύχας γένει
<aeschylus. ag. 756> βλαστάνειν ἀκόρεστον οἰζύν.
<aeschylus. ag. 757> δίχα δ' ἄλλων μονόφρων εἰ-
<aeschylus. ag. 758> μί: τὸ δυσσεβὲς γὰρ ἔργον
<aeschylus. ag. 759> μετὰ μὲν πλείονα τίκτει,
<aeschylus. ag. 760> σφετέρᾳ δ' εἰκότα γέννᾳ.
<aeschylus. ag. 761> οἴκων δ' ἄρ' εὐθυδίκων
<aeschylus. ag. 762> καλλίπαις πότμος αἰεί.
<aeschylus. ag. 763> φιλεῖ δὲ τίκτειν ̔́Υβρις
<aeschylus. ag. 764> μὲν παλαιὰ νεά-
<aeschylus. ag. 765> ζουσαν ἐν κακοῖς βροτῶν
<aeschylus. ag. 766> ὕβριν τότ' ἢ τόθ', ὅτε τὸ κύρ-
<aeschylus. ag. 767> ιον μόλῃ φάος τόκου,
<aeschylus. ag. 768> δαίμονά τε τὰν ἄμαχον ἀπόλεμ-
<aeschylus. ag. 769> ον, ἀνίερον Θράσος, μελαί-
<aeschylus. ag. 770> νας μελάθροισιν ̓́Ατας,
<aeschylus. ag. 771> εἰδομένας τοκεῦσιν.
<aeschylus. ag. 772> Δίκα δὲ λάμπει μὲν ἐν
<aeschylus. ag. 773> δυσκάπνοις δώμασιν,
<aeschylus. ag. 775> τὸν δ' ἐναίσιμον τίει βίον.
<aeschylus. ag. 776> τὰ χρυσόπαστα δ' ἔδεθλα σὺν
<aeschylus. ag. 777> πίνῳ χερῶν παλιντρόποις
<aeschylus. ag. 778> ὄμμασι λιποῦς', ὅσια προσέμολ-
<aeschylus. ag. 779> ε, δύναμιν οὐ σέβουσα πλού-
<aeschylus. ag. 780> του παράσημον αἴνῳ:
<aeschylus. ag. 781> πᾶν δ' ἐπὶ τέρμα νωμᾷ.
<aeschylus. ag. 782> ἄγε δή, βασιλεῦ, Τροίας πτολίπορθ',
<aeschylus. ag. 783> ̓Ατρέως γένεθλον,
<aeschylus. ag. 785> πῶς σε προσείπω; πῶς σε σεβίζω
<aeschylus. ag. 786> μήθ' ὑπεράρας μήθ' ὑποκάμψας
<aeschylus. ag. 787> καιρὸν χάριτος;
<aeschylus. ag. 788> πολλοὶ δὲ βροτῶν τὸ δοκεῖν εἶναι
<aeschylus. ag. 789> προτίουσι δίκην παραβάντες.
<aeschylus. ag. 790> τῷ δυσπραγοῦντι δ' ἐπιστενάχειν
<aeschylus. ag. 791> πᾶς τις ἕτοιμος: δῆγμα δὲ λύπης
<aeschylus. ag. 792> οὐδὲν ἐφ' ἧπαρ προσικνεῖται:
<aeschylus. ag. 793> καὶ ξυγχαίρουσιν ὁμοιοπρεπεῖς
<aeschylus. ag. 794> ἀγέλαστα πρόσωπα βιαζόμενοι.
<aeschylus. ag. 795> ὅστις δ' ἀγαθὸς προβατογνώμων,
<aeschylus. ag. 796> οὐκ ἔστι λαθεῖν ὄμματα φωτός,
<aeschylus. ag. 797> τὰ δοκοῦντ' εὔφρονος ἐκ διανοίας
<aeschylus. ag. 798> ὑδαρεῖ σαίνειν φιλότητι.
<aeschylus. ag. 799> σὺ δέ μοι τότε μὲν στέλλων στρατιὰν
<aeschylus. ag. 800> ̔Ελένης ἕνεκ', οὐ γάρ ς' ἐπικεύσω,
<aeschylus. ag. 801> κάρτ' ἀπομούσως ἦσθα γεγραμμένος,
<aeschylus. ag. 802> οὐδ' εὖ πραπίδων οἴακα νέμων
<aeschylus. ag. 803> θράσος ἐκ θυσιῶν
<aeschylus. ag. 804> ἀνδράσι θνῄσκουσι κομίζων.
<aeschylus. ag. 805> νῦν δ' οὐκ ἀπ' ἄκρας φρενὸς οὐδ' ἀφίλως
<aeschylus. ag. 807> εὔφρων πόνος εὖ τελέσασιν.
<aeschylus. ag. 808> γνώσῃ δὲ χρόνῳ διαπευθόμενος
<aeschylus. ag. 809> τόν τε δικαίως καὶ τὸν ἀκαίρως πόλιν οἰκουροῦντα πολιτῶν.
<aeschylus. ag. 810> πρῶτον μὲν ̓́Αργος καὶ θεοὺς ἐγχωρίους
<aeschylus. ag. 811> δίκη προσειπεῖν, τοὺς ἐμοὶ μεταιτίους
<aeschylus. ag. 812> νόστου δικαίων θ' ὧν ἐπραξάμην πόλιν
<aeschylus. ag. 813> Πριάμου: δίκας γὰρ οὐκ ἀπὸ γλώσσης θεοὶ
<aeschylus. ag. 814> κλύοντες ἀνδροθνῆτας ̓Ιλίου φθορὰς
<aeschylus. ag. 815> ἐς αἱματηρὸν τεῦχος οὐ διχορρόπως
<aeschylus. ag. 816> ψήφους ἔθεντο: τῷ δ' ἐναντίῳ κύτει
<aeschylus. ag. 817> ἐλπὶς προσῄει χειρὸς οὐ πληρουμένῳ.
<aeschylus. ag. 818> καπνῷ δ' ἁλοῦσα νῦν ἔτ' εὔσημος πόλις.
<aeschylus. ag. 819> ἄτης θύελλαι ζῶσι: συνθνῄσκουσα δὲ
<aeschylus. ag. 820> σποδὸς προπέμπει πίονας πλούτου πνοάς.
<aeschylus. ag. 821> τούτων θεοῖσι χρὴ πολύμνηστον χάριν
<aeschylus. ag. 822> τίνειν, ἐπείπερ καὶ πάγας ὑπερκότους
<aeschylus. ag. 823> ἐφραξάμεσθα καὶ γυναικὸς οὕνεκα
<aeschylus. ag. 824> πόλιν διημάθυνεν ̓Αργεῖον δάκος,
<aeschylus. ag. 825> ἵππου νεοσσός, ἀσπιδηφόρος λεώς,
<aeschylus. ag. 826> πήδημ' ὀρούσας ἀμφὶ Πλειάδων δύσιν:
<aeschylus. ag. 827> ὑπερθορὼν δὲ πύργον ὠμηστὴς λέων
<aeschylus. ag. 828> ἄδην ἔλειξεν αἵματος τυραννικοῦ.
<aeschylus. ag. 829> θεοῖς μὲν ἐξέτεινα φροίμιον τόδε:
<aeschylus. ag. 830> τὰ δ' ἐς τὸ σὸν φρόνημα, μέμνημαι κλύων,
<aeschylus. ag. 831> καὶ φημὶ ταὐτὰ καὶ συνήγορόν μ' ἔχεις.
<aeschylus. ag. 832> παύροις γὰρ ἀνδρῶν ἐστι συγγενὲς τόδε,
<aeschylus. ag. 833> φίλον τὸν εὐτυχοῦντ' ἄνευ φθόνου σέβειν.
<aeschylus. ag. 834> δύσφρων γὰρ ἰὸς καρδίαν προσήμενος
<aeschylus. ag. 835> ἄχθος διπλοίζει τῷ πεπαμένῳ νόσον,
<aeschylus. ag. 836> τοῖς τ' αὐτὸς αὑτοῦ πήμασιν βαρύνεται
<aeschylus. ag. 837> καὶ τὸν θυραῖον ὄλβον εἰσορῶν στένει.
<aeschylus. ag. 838> εἰδὼς λέγοιμ' ἄν, εὖ γὰρ ἐξεπίσταμαι
<aeschylus. ag. 839> ὁμιλίας κάτοπτρον, εἴδωλον σκιᾶς
<aeschylus. ag. 840> δοκοῦντας εἶναι κάρτα πρευμενεῖς ἐμοί.
<aeschylus. ag. 841> μόνος δ' ̓Οδυσσεύς, ὅσπερ οὐχ ἑκὼν ἔπλει,
<aeschylus. ag. 842> ζευχθεὶς ἕτοιμος ἦν ἐμοὶ σειραφόρος:
<aeschylus. ag. 843> εἴτ' οὖν θανόντος εἴτε καὶ ζῶντος πέρι
<aeschylus. ag. 844> λέγω. τὰ δ' ἄλλα πρὸς πόλιν τε καὶ θεοὺς
<aeschylus. ag. 845> κοινοὺς ἀγῶνας θέντες ἐν πανηγύρει
<aeschylus. ag. 846> βουλευσόμεσθα. καὶ τὸ μὲν καλῶς ἔχον
<aeschylus. ag. 847> ὅπως χρονίζον εὖ μενεῖ βουλευτέον:
<aeschylus. ag. 848> ὅτῳ δὲ καὶ δεῖ φαρμάκων παιωνίων,
<aeschylus. ag. 849> ἤτοι κέαντες ἢ τεμόντες εὐφρόνως
<aeschylus. ag. 850> πειρασόμεσθα πῆμ' ἀποστρέψαι νόσου.
<aeschylus. ag. 851> νῦν δ' ἐς μέλαθρα καὶ δόμους ἐφεστίους
<aeschylus. ag. 852> ἐλθὼν θεοῖσι πρῶτα δεξιώσομαι,
<aeschylus. ag. 853> οἵπερ πρόσω πέμψαντες ἤγαγον πάλιν.
<aeschylus. ag. 854> νίκη δ' ἐπείπερ ἕσπετ', ἐμπέδως μένοι.
<aeschylus. ag. 855> ἄνδρες πολῖται, πρέσβος ̓Αργείων τόδε,
<aeschylus. ag. 856> οὐκ αἰσχυνοῦμαι τοὺς φιλάνορας τρόπους
<aeschylus. ag. 857> λέξαι πρὸς ὑμᾶς: ἐν χρόνῳ δ' ἀποφθίνει
<aeschylus. ag. 858> τὸ τάρβος ἀνθρώποισιν. οὐκ ἄλλων πάρα
<aeschylus. ag. 859> μαθοῦς', ἐμαυτῆς δύσφορον λέξω βίον
<aeschylus. ag. 860> τοσόνδ' ὅσον περ οὗτος ἦν ὑπ' ̓Ιλίῳ.
<aeschylus. ag. 861> τὸ μὲν γυναῖκα πρῶτον ἄρσενος δίχα
<aeschylus. ag. 862> ἧσθαι δόμοις ἔρημον ἔκπαγλον κακόν,
<aeschylus. ag. 863> πολλὰς κλύουσαν κληδόνας παλιγκότους:
<aeschylus. ag. 864> καὶ τὸν μὲν ἥκειν, τὸν δ' ἐπεσφέρειν κακοῦ
<aeschylus. ag. 865> κάκιον ἄλλο πῆμα, λάσκοντας δόμοις.
<aeschylus. ag. 866> καὶ τραυμάτων μὲν εἰ τόσων ἐτύγχανεν
<aeschylus. ag. 867> ἀνὴρ ὅδ', ὡς πρὸς οἶκον ὠχετεύετο
<aeschylus. ag. 868> φάτις, τέτρηται δικτύου πλέον λέγειν.
<aeschylus. ag. 869> εἰ δ' ἦν τεθνηκώς, ὡς ἐπλήθυον λόγοι,
<aeschylus. ag. 870> τρισώματός τἂν Γηρυὼν ὁ δεύτερος
<aeschylus. ag. 871> πολλὴν ἄνωθεν, τὴν κάτω γὰρ οὐ λέγω,
<aeschylus. ag. 872> χθονὸς τρίμοιρον χλαῖναν ἐξηύχει λαβεῖν,
<aeschylus. ag. 873> ἅπαξ ἑκάστῳ κατθανὼν μορφώματι.
<aeschylus. ag. 874> τοιῶνδ' ἕκατι κληδόνων παλιγκότων
<aeschylus. ag. 875> πολλὰς ἄνωθεν ἀρτάνας ἐμῆς δέρης
<aeschylus. ag. 876> ἔλυσαν ἄλλοι πρὸς βίαν λελημμένης.
<aeschylus. ag. 877> ἐκ τῶνδέ τοι παῖς ἐνθάδ' οὐ παραστατεῖ,
<aeschylus. ag. 878> ἐμῶν τε καὶ σῶν κύριος πιστωμάτων,
<aeschylus. ag. 879> ὡς χρῆν, ̓Ορέστης: μηδὲ θαυμάσῃς τόδε.
<aeschylus. ag. 880> τρέφει γὰρ αὐτὸν εὐμενὴς δορύξενος
<aeschylus. ag. 881> Στρόφιος ὁ Φωκεύς, ἀμφίλεκτα πήματα
<aeschylus. ag. 882> ἐμοὶ προφωνῶν, τόν θ' ὑπ' ̓Ιλίῳ σέθεν
<aeschylus. ag. 883> κίνδυνον, εἴ τε δημόθρους ἀναρχία
<aeschylus. ag. 884> βουλὴν καταρρίψειεν, ὥστε σύγγονον
<aeschylus. ag. 885> βροτοῖσι τὸν πεσόντα λακτίσαι πλέον.
<aeschylus. ag. 886> τοιάδε μέντοι σκῆψις οὐ δόλον φέρει.
<aeschylus. ag. 887> ἔμοιγε μὲν δὴ κλαυμάτων ἐπίσσυτοι
<aeschylus. ag. 888> πηγαὶ κατεσβήκασιν, οὐδ' ἔνι σταγών.
<aeschylus. ag. 889> ἐν ὀψικοίτοις δ' ὄμμασιν βλάβας ἔχω
<aeschylus. ag. 890> τὰς ἀμφί σοι κλαίουσα λαμπτηρουχίας
<aeschylus. ag. 891> ἀτημελήτους αἰέν. ἐν δ' ὀνείρασιν
<aeschylus. ag. 892> λεπταῖς ὑπαὶ κώνωπος ἐξηγειρόμην
<aeschylus. ag. 893> ῥιπαῖσι θωύσσοντος, ἀμφί σοι πάθη
<aeschylus. ag. 894> ὁρῶσα πλείω τοῦ ξυνεύδοντος χρόνου.
<aeschylus. ag. 895> νῦν ταῦτα πάντα τλᾶς' ἀπενθήτῳ φρενὶ
<aeschylus. ag. 896> λέγοιμ' ἂν ἄνδρα τόνδε τῶν σταθμῶν κύνα,
<aeschylus. ag. 897> σωτῆρα ναὸς πρότονον, ὑψηλῆς στέγης
<aeschylus. ag. 898> στῦλον ποδήρη, μονογενὲς τέκνον πατρί,
<aeschylus. ag. 899> καὶ γῆν φανεῖσαν ναυτίλοις παρ' ἐλπίδα,
<aeschylus. ag. 900> κάλλιστον ἦμαρ εἰσιδεῖν ἐκ χείματος,
<aeschylus. ag. 901> ὁδοιπόρῳ διψῶντι πηγαῖον ῥέος:
<aeschylus. ag. 902> τερπνὸν δὲ τἀναγκαῖον ἐκφυγεῖν ἅπαν.
<aeschylus. ag. 903> τοιοῖσδέ τοί νιν ἀξιῶ προσφθέγμασιν.
<aeschylus. ag. 904> φθόνος δ' ἀπέστω: πολλὰ γὰρ τὰ πρὶν κακὰ
<aeschylus. ag. 905> ἠνειχόμεσθα. νῦν δέ μοι, φίλον κάρα,
<aeschylus. ag. 906> ἔκβαιν' ἀπήνης τῆσδε, μὴ χαμαὶ τιθεὶς
<aeschylus. ag. 907> τὸν σὸν πόδ', ὦναξ, ̓Ιλίου πορθήτορα.
<aeschylus. ag. 908> δμῳαί, τί μέλλεθ', αἷς ἐπέσταλται τέλος
<aeschylus. ag. 909> πέδον κελεύθου στρωννύναι πετάσμασιν;
<aeschylus. ag. 910> εὐθὺς γενέσθω πορφυρόστρωτος πόρος
<aeschylus. ag. 911> ἐς δῶμ' ἄελπτον ὡς ἂν ἡγῆται δίκη.
<aeschylus. ag. 912> τὰ δ' ἄλλα φροντὶς οὐχ ὕπνῳ νικωμένη
<aeschylus. ag. 913> θήσει δικαίως σὺν θεοῖς εἱμαρμένα.
<aeschylus. ag. 914> Λήδας γένεθλον, δωμάτων ἐμῶν φύλαξ,
<aeschylus. ag. 915> ἀπουσίᾳ μὲν εἶπας εἰκότως ἐμῇ:
<aeschylus. ag. 916> μακρὰν γὰρ ἐξέτεινας: ἀλλ' ἐναισίμως
<aeschylus. ag. 917> αἰνεῖν, παρ' ἄλλων χρὴ τόδ' ἔρχεσθαι γέρας:
<aeschylus. ag. 918> καὶ τἄλλα μὴ γυναικὸς ἐν τρόποις ἐμὲ
<aeschylus. ag. 919> ἅβρυνε, μηδὲ βαρβάρου φωτὸς δίκην
<aeschylus. ag. 920> χαμαιπετὲς βόαμα προσχάνῃς ἐμοί,
<aeschylus. ag. 921> μηδ' εἵμασι στρώσας' ἐπίφθονον πόρον
<aeschylus. ag. 922> τίθει: θεούς τοι τοῖσδε τιμαλφεῖν χρεών:
<aeschylus. ag. 923> ἐν ποικίλοις δὲ θνητὸν ὄντα κάλλεσιν
<aeschylus. ag. 924> βαίνειν ἐμοὶ μὲν οὐδαμῶς ἄνευ φόβου.
<aeschylus. ag. 925> λέγω κατ' ἄνδρα, μὴ θεόν, σέβειν ἐμέ.
<aeschylus. ag. 926> χωρὶς ποδοψήστρων τε καὶ τῶν ποικίλων
<aeschylus. ag. 927> κληδὼν ἀυτεῖ: καὶ τὸ μὴ κακῶς φρονεῖν
<aeschylus. ag. 928> θεοῦ μέγιστον δῶρον. ὀλβίσαι δὲ χρὴ
<aeschylus. ag. 929> βίον τελευτήσαντ' ἐν εὐεστοῖ φίλῃ.
<aeschylus. ag. 930> εἰ πάντα δ' ὣς πράσσοιμ' ἄν, εὐθαρσὴς ἐγώ.
<aeschylus. ag. 931> καὶ μὴν τόδ' εἰπὲ μὴ παρὰ γνώμην ἐμοί.
<aeschylus. ag. 932> γνώμην μὲν ἴσθι μὴ διαφθεροῦντ' ἐμέ.
<aeschylus. ag. 933> ηὔξω θεοῖς δείσας ἂν ὧδ' ἔρδειν τάδε.
<aeschylus. ag. 934> εἴπερ τις, εἰδώς γ' εὖ τόδ' ἐξεῖπον τέλος.
<aeschylus. ag. 935> τί δ' ἂν δοκεῖ σοι Πρίαμος, εἰ τάδ' ἤνυσεν;
<aeschylus. ag. 936> ἐν ποικίλοις ἂν κάρτα μοι βῆναι δοκεῖ.
<aeschylus. ag. 937> μή νυν τὸν ἀνθρώπειον αἰδεσθῇς ψόγον.
<aeschylus. ag. 938> φήμη γε μέντοι δημόθρους μέγα σθένει.
<aeschylus. ag. 939> ὁ δ' ἀφθόνητός γ' οὐκ ἐπίζηλος πέλει.
<aeschylus. ag. 940> οὔτοι γυναικός ἐστιν ἱμείρειν μάχης.
<aeschylus. ag. 941> τοῖς δ' ὀλβίοις γε καὶ τὸ νικᾶσθαι πρέπει.
<aeschylus. ag. 942> ἦ καὶ σὺ νίκην τήνδε δήριος τίεις;
<aeschylus. ag. 943> πιθοῦ: κράτος μέντοι πάρες γ' ἑκὼν ἐμοί.
<aeschylus. ag. 944> ἀλλ' εἰ δοκεῖ σοι ταῦθ', ὑπαί τις ἀρβύλας
<aeschylus. ag. 945> λύοι τάχος, πρόδουλον ἔμβασιν ποδός.
<aeschylus. ag. 946> καὶ τοῖσδέ μ' ἐμβαίνονθ' ἁλουργέσιν θεῶν
<aeschylus. ag. 947> μή τις πρόσωθεν ὄμματος βάλοι φθόνος.
<aeschylus. ag. 948> πολλὴ γὰρ αἰδὼς δωματοφθορεῖν ποσὶν
<aeschylus. ag. 949> φθείροντα πλοῦτον ἀργυρωνήτους θ' ὑφάς.
<aeschylus. ag. 950> τούτων μὲν οὕτω: τὴν ξένην δὲ πρευμενῶς
<aeschylus. ag. 951> τήνδ' ἐσκόμιζε: τὸν κρατοῦντα μαλθακῶς
<aeschylus. ag. 952> θεὸς πρόσωθεν εὐμενῶς προσδέρκεται.
<aeschylus. ag. 953> ἑκὼν γὰρ οὐδεὶς δουλίῳ χρῆται ζυγῷ.
<aeschylus. ag. 954> αὕτη δὲ πολλῶν χρημάτων ἐξαίρετον
<aeschylus. ag. 955> ἄνθος, στρατοῦ δώρημ', ἐμοὶ ξυνέσπετο.
<aeschylus. ag. 956> ἐπεὶ δ' ἀκούειν σοῦ κατέστραμμαι τάδε,
<aeschylus. ag. 957> εἶμ' ἐς δόμων μέλαθρα πορφύρας πατῶν.
<aeschylus. ag. 958> ἔστιν θάλασσα, τίς δέ νιν κατασβέσει;
<aeschylus. ag. 959> τρέφουσα πολλῆς πορφύρας ἰσάργυρον
<aeschylus. ag. 960> κηκῖδα παγκαίνιστον, εἱμάτων βαφάς.
<aeschylus. ag. 961> οἶκος δ' ὑπάρχει τῶνδε σὺν θεοῖς ἅλις
<aeschylus. ag. 962> ἔχειν: πένεσθαι δ' οὐκ ἐπίσταται δόμος.
<aeschylus. ag. 963> πολλῶν πατησμὸν δ' εἱμάτων ἂν ηὐξάμην,
<aeschylus. ag. 964> δόμοισι προυνεχθέντος ἐν χρηστηρίοις,
<aeschylus. ag. 965> ψυχῆς κόμιστρα τῆσδε μηχανωμένῃ.
<aeschylus. ag. 966> ῥίζης γὰρ οὔσης φυλλὰς ἵκετ' ἐς δόμους,
<aeschylus. ag. 967> σκιὰν ὑπερτείνασα σειρίου κυνός.
<aeschylus. ag. 968> καὶ σοῦ μολόντος δωματῖτιν ἑστίαν,
<aeschylus. ag. 969> θάλπος μὲν ἐν χειμῶνι σημαίνεις μολόν:
<aeschylus. ag. 970> ὅταν δὲ τεύχῃ Ζεὺς ἀπ' ὄμφακος πικρᾶς
<aeschylus. ag. 971> οἶνον, τότ' ἤδη ψῦχος ἐν δόμοις πέλει,
<aeschylus. ag. 972> ἀνδρὸς τελείου δῶμ' ἐπιστρωφωμένου.
<aeschylus. ag. 973> Ζεῦ, Ζεῦ τέλειε, τὰς ἐμὰς εὐχὰς τέλει:
<aeschylus. ag. 974> μέλοι δέ τοι σοὶ τῶν περ ἂν μέλλῃς τελεῖν.
<aeschylus. ag. 975> τίπτε μοι τόδ' ἐμπέδως
<aeschylus. ag. 976> δεῖμα προστατήριον
<aeschylus. ag. 977> καρδίας τερασκόπου ποτᾶται,
<aeschylus. ag. 978> μαντιπολεῖ δ' ἀκέλευστος ἄμισθος ἀοιδά,
<aeschylus. ag. 980> οὐδ' ἀποπτύσαι δίκαν
<aeschylus. ag. 981> δυσκρίτων ὀνειράτων
<aeschylus. ag. 982> θάρσος εὐπειθὲς ἵ-
<aeschylus. ag. 983> ζει φρενὸς φίλον θρόνον;
<aeschylus. ag. 984> χρόνος δ' ἐπὶ πρυμνησίων ξυνεμβολαῖς
<aeschylus. ag. 985> ψαμμί' ἀκτᾶς παρή-
<aeschylus. ag. 986> μησεν, εὖθ' ὑπ' ̓́Ιλιον
<aeschylus. ag. 987> ὦρτο ναυβάτας στρατός.
<aeschylus. ag. 988> πεύθομαι δ' ἀπ' ὀμμάτων
<aeschylus. ag. 989> νόστον, αὐτόμαρτυς ὤν:
<aeschylus. ag. 990> τὸν δ' ἄνευ λύρας ὅμως ὑμνῳδεῖ
<aeschylus. ag. 991> θρῆνον ̓Ερινύος αὐτοδίδακτος ἔσωθεν
<aeschylus. ag. 992> θυμός, οὐ τὸ πᾶν ἔχων
<aeschylus. ag. 993> ἐλπίδος φίλον θράσος.
<aeschylus. ag. 995> σπλάγχνα δ' οὔτοι ματᾴ-
<aeschylus. ag. 996> ζει πρὸς ἐνδίκοις φρεσὶν
<aeschylus. ag. 997> τελεσφόροις δίναις κυκώμενον κέαρ.
<aeschylus. ag. 998> εὔχομαι δ' ἐξ ἐμᾶς
<aeschylus. ag. 999> ἐλπίδος ψύθη πεσεῖν
<aeschylus. ag. 1000> ἐς τὸ μὴ τελεσφόρον.
<aeschylus. ag. 1001> μάλα γέ τοι τὸ μεγάλας ὑγιείας
<aeschylus. ag. 1002> ἀκόρεστον τέρμα: νόσος γάρ
<aeschylus. ag. 1003> γείτων ὁμότοιχος ἐρείδει.
<aeschylus. ag. 1005> καὶ πότμος εὐθυπορῶν
<aeschylus. ag. 1007> ἀνδρὸς ἔπαισεν ἄφαντον ἕρμα.
<aeschylus. ag. 1008> καὶ πρὸ μέν τι χρημάτων
<aeschylus. ag. 1009> κτησίων ὄκνος βαλὼν
<aeschylus. ag. 1010> σφενδόνας ἀπ' εὐμέτρου,
<aeschylus. ag. 1011> οὐκ ἔδυ πρόπας δόμος
<aeschylus. ag. 1012> πημονᾶς γέμων ἄγαν,
<aeschylus. ag. 1013> οὐδ' ἐπόντισε σκάφος.
<aeschylus. ag. 1014> πολλά τοι δόσις ἐκ Διὸς ἀμφιλα-
<aeschylus. ag. 1015> φής τε καὶ ἐξ ἀλόκων ἐπετειᾶν
<aeschylus. ag. 1016> νῆστιν ὤλεσεν νόσον.
<aeschylus. ag. 1017> τὸ δ' ἐπὶ γᾶν πεσὸν ἅπαξ θανάσιμον
<aeschylus. ag. 1020> πρόπαρ ἀνδρὸς μέλαν αἷμα τίς ἂν
<aeschylus. ag. 1021> πάλιν ἀγκαλέσαιτ' ἐπαείδων;
<aeschylus. ag. 1022> οὐδὲ τὸν ὀρθοδαῆ
<aeschylus. ag. 1023> τῶν φθιμένων ἀνάγειν
<aeschylus. ag. 1024> Ζεὺς ἀπέπαυσεν ἐπ' εὐλαβείᾳ;
<aeschylus. ag. 1025> εἰ δὲ μὴ τεταγμένα
<aeschylus. ag. 1026> μοῖρα μοῖραν ἐκ θεῶν
<aeschylus. ag. 1027> εἶργε μὴ πλέον φέρειν,
<aeschylus. ag. 1028> προφθάσασα καρδία
<aeschylus. ag. 1029> γλῶσσαν ἂν τάδ' ἐξέχει.
<aeschylus. ag. 1030> νῦν δ' ὑπὸ σκότῳ βρέμει
<aeschylus. ag. 1031> θυμαλγής τε καὶ οὐδὲν ἐπελπομέν-
<aeschylus. ag. 1032> α ποτὲ καίριον ἐκτολυπεύσειν
<aeschylus. ag. 1033> ζωπυρουμένας φρενός.
<aeschylus. ag. 1035> εἴσω κομίζου καὶ σύ, Κασάνδραν λέγω,
<aeschylus. ag. 1036> ἐπεί ς' ἔθηκε Ζεὺς ἀμηνίτως δόμοις
<aeschylus. ag. 1037> κοινωνὸν εἶναι χερνίβων, πολλῶν μέτα
<aeschylus. ag. 1038> δούλων σταθεῖσαν κτησίου βωμοῦ πέλας:
<aeschylus. ag. 1039> ἔκβαιν' ἀπήνης τῆσδε, μηδ' ὑπερφρόνει.
<aeschylus. ag. 1040> καὶ παῖδα γάρ τοί φασιν ̓Αλκμήνης ποτὲ
<aeschylus. ag. 1041> πραθέντα τλῆναι δουλίας μάζης τυχεῖν.
<aeschylus. ag. 1042> εἰ δ' οὖν ἀνάγκη τῆσδ' ἐπιρρέποι τύχης,
<aeschylus. ag. 1043> ἀρχαιοπλούτων δεσποτῶν πολλὴ χάρις.
<aeschylus. ag. 1044> οἳ δ' οὔποτ' ἐλπίσαντες ἤμησαν καλῶς,
<aeschylus. ag. 1045> ὠμοί τε δούλοις πάντα καὶ παρὰ στάθμην.
<aeschylus. ag. 1046> ἔχεις παρ' ἡμῶν οἷά περ νομίζεται.
<aeschylus. ag. 1047> σοί τοι λέγουσα παύεται σαφῆ λόγον.
<aeschylus. ag. 1048> ἐντός δ' ἂν οὖσα μορσίμων ἀγρευμάτων
<aeschylus. ag. 1049> πείθοι' ἄν, εἰ πείθοι': ἀπειθοίης δ' ἴσως.
<aeschylus. ag. 1050> ἀλλ' εἴπερ ἐστι μὴ χελιδόνος δίκην
<aeschylus. ag. 1051> ἀγνῶτα φωνὴν βάρβαρον κεκτημένη,
<aeschylus. ag. 1052> ἔσω φρενῶν λέγουσα πείθω νιν λόγῳ.
<aeschylus. ag. 1053> ἕπου. τὰ λῷστα τῶν παρεστώτων λέγει.
<aeschylus. ag. 1054> πιθοῦ λιποῦσα τόνδ' ἁμαξήρη θρόνον.
<aeschylus. ag. 1055> οὔτοι θυραίᾳ τῇδ' ἐμοὶ σχολὴ πάρα
<aeschylus. ag. 1056> τρίβειν: τὰ μὲν γὰρ ἑστίας μεσομφάλου
<aeschylus. ag. 1057> ἕστηκεν ἤδη μῆλα πρὸς σφαγὰς πάρος,
<aeschylus. ag. 1058> ὡς οὔποτ' ἐλπίσασι τήνδ' ἕξειν χάριν.
<aeschylus. ag. 1059> σὺ δ' εἴ τι δράσεις τῶνδε, μὴ σχολὴν τίθει.
<aeschylus. ag. 1060> εἰ δ' ἀξυνήμων οὖσα μὴ δέχῃ λόγον,
<aeschylus. ag. 1061> σὺ δ' ἀντὶ φωνῆς φράζε καρβάνῳ χερί.
<aeschylus. ag. 1062> ἑρμηνέως ἔοικεν ἡ ξένη τοροῦ
<aeschylus. ag. 1063> δεῖσθαι: τρόπος δὲ θηρὸς ὡς νεαιρέτου.
<aeschylus. ag. 1064> ἦ μαίνεταί γε καὶ κακῶν κλύει φρενῶν,
<aeschylus. ag. 1065> ἥτις λιποῦσα μὲν πόλιν νεαίρετον
<aeschylus. ag. 1066> ἥκει, χαλινὸν δ' οὐκ ἐπίσταται φέρειν,
<aeschylus. ag. 1067> πρὶν αἱματηρὸν ἐξαφρίζεσθαι μένος.
<aeschylus. ag. 1068> οὐ μὴν πλέω ῥίψας' ἀτιμασθήσομαι.
<aeschylus. ag. 1069> ἐγὼ δ', ἐποικτίρω γάρ, οὐ θυμώσομαι.
<aeschylus. ag. 1070> ἴθ', ὦ τάλαινα, τόνδ' ἐρημώσας' ὄχον,
<aeschylus. ag. 1071> εἴκους' ἀνάγκῃ τῇδε καίνισον ζυγόν.
<aeschylus. ag. 1072> ὀτοτοτοῖ πόποι δᾶ.
<aeschylus. ag. 1073> ̓͂Ωπολλον ̓͂Ωπολλον.
<aeschylus. ag. 1074> τί ταῦτ' ἀνωτότυξας ἀμφὶ Λοξίου;
<aeschylus. ag. 1075> οὐ γὰρ τοιοῦτος ὥστε θρηνητοῦ τυχεῖν.
<aeschylus. ag. 1076> ὀτοτοτοῖ πόποι δᾶ.
<aeschylus. ag. 1077> ̓͂Ωπολλον ̓͂Ωπολλον.
<aeschylus. ag. 1078> ἡ δ' αὖτε δυσφημοῦσα τὸν θεὸν καλεῖ
<aeschylus. ag. 1079> οὐδὲν προσήκοντ' ἐν γόοις παραστατεῖν.
<aeschylus. ag. 1080> ̓́Απολλον ̓́Απολλον
<aeschylus. ag. 1081> ἀγυιᾶτ', ἀπόλλων ἐμός.
<aeschylus. ag. 1082> ἀπώλεσας γὰρ οὐ μόλις τὸ δεύτερον.
<aeschylus. ag. 1083> χρήσειν ἔοικεν ἀμφὶ τῶν αὑτῆς κακῶν.
<aeschylus. ag. 1084> μένει τὸ θεῖον δουλίᾳ περ ἐν φρενί.
<aeschylus. ag. 1085> ̓́Απολλον ̓́Απολλον
<aeschylus. ag. 1086> ἀγυιᾶτ', ἀπόλλων ἐμός.
<aeschylus. ag. 1087> ἆ ποῖ ποτ' ἤγαγές με; πρὸς ποίαν στέγην;
<aeschylus. ag. 1088> πρὸς τὴν ̓Ατρειδῶν: εἰ σὺ μὴ τόδ' ἐννοεῖς,
<aeschylus. ag. 1089> ἐγὼ λέγω σοι: καὶ τάδ' οὐκ ἐρεῖς ψύθη.
<aeschylus. ag. 1090> μισόθεον μὲν οὖν, πολλὰ συνίστορα
<aeschylus. ag. 1091> αὐτόφονα κακὰ καρατόμα,
<aeschylus. ag. 1092> ἀνδροσφαγεῖον καὶ πεδορραντήριον.
<aeschylus. ag. 1093> ἔοικεν εὔρις ἡ ξένη κυνὸς δίκην
<aeschylus. ag. 1094> εἶναι, ματεύει δ' ὧν ἀνευρήσει φόνον.
<aeschylus. ag. 1095> μαρτυρίοισι γὰρ τοῖσδ' ἐπιπείθομαι:
<aeschylus. ag. 1096> κλαιόμενα τάδε βρέφη σφαγάς,
<aeschylus. ag. 1097> ὀπτάς τε σάρκας πρὸς πατρὸς βεβρωμένας.
<aeschylus. ag. 1098> τὸ μὲν κλέος σοῦ μαντικὸν πεπυσμένοι
<aeschylus. ag. 1099> ἦμεν: προφήτας δ' οὔτινας ματεύομεν.
<aeschylus. ag. 1100> ἰὼ πόποι, τί ποτε μήδεται;
<aeschylus. ag. 1101> τί τόδε νέον ἄχος μέγα
<aeschylus. ag. 1102> μέγ' ἐν δόμοισι τοῖσδε μήδεται κακὸν
<aeschylus. ag. 1103> ἄφερτον φίλοισιν, δυσίατον; ἀλκὰ δ'
<aeschylus. ag. 1104> ἑκὰς ἀποστατεῖ.
<aeschylus. ag. 1105> τούτων ἄιδρίς εἰμι τῶν μαντευμάτων.
<aeschylus. ag. 1106> ἐκεῖνα δ' ἔγνων: πᾶσα γὰρ πόλις βοᾷ.
<aeschylus. ag. 1107> ἰὼ τάλαινα, τόδε γὰρ τελεῖς,
<aeschylus. ag. 1108> τὸν ὁμοδέμνιον πόσιν
<aeschylus. ag. 1109> λουτροῖσι φαιδρύνασα—πῶς φράσω τέλος;
<aeschylus. ag. 1110> τάχος γὰρ τόδ' ἔσται: προτείνει δὲ χεὶρ ἐκ
<aeschylus. ag. 1111> χερὸς ὀρέγματα.
<aeschylus. ag. 1112> οὔπω ξυνῆκα: νῦν γὰρ ἐξ αἰνιγμάτων
<aeschylus. ag. 1113> ἐπαργέμοισι θεσφάτοις ἀμηχανῶ.
<aeschylus. ag. 1114> ἒ ἔ, παπαῖ παπαῖ, τί τόδε φαίνεται;
<aeschylus. ag. 1115> ἦ δίκτυόν τί γ' ̔́Αιδου;
<aeschylus. ag. 1116> ἀλλ' ἄρκυς ἡ ξύνευνος, ἡ ξυναιτία
<aeschylus. ag. 1117> φόνου. στάσις δ' ἀκόρετος γένει
<aeschylus. ag. 1118> κατολολυξάτω θύματος λευσίμου.
<aeschylus. ag. 1119> ποίαν ̓Ερινὺν τήνδε δώμασιν κέλῃ
<aeschylus. ag. 1120> ἐπορθιάζειν; οὔ με φαιδρύνει λόγος.
<aeschylus. ag. 1121> ἐπὶ δὲ καρδίαν ἔδραμε κροκοβαφὴς
<aeschylus. ag. 1122> σταγών, ἅτε καιρία πτώσιμος
<aeschylus. ag. 1123> ξυνανύτει βίου δύντος αὐγαῖς:
<aeschylus. ag. 1124> ταχεῖα δ' ἄτα πέλει.
<aeschylus. ag. 1125> ἆ ἆ, ἰδοὺ ἰδού: ἄπεχε τῆς βοὸς
<aeschylus. ag. 1126> τὸν ταῦρον: ἐν πέπλοισι
<aeschylus. ag. 1127> μελαγκέρῳ λαβοῦσα μηχανήματι
<aeschylus. ag. 1128> τύπτει: πίτνει δ' ἐν ἐνύδρῳ τεύχει.
<aeschylus. ag. 1129> δολοφόνου λέβητος τύχαν σοι λέγω.
<aeschylus. ag. 1130> οὐ κομπάσαιμ' ἂν θεσφάτων γνώμων ἄκρος
<aeschylus. ag. 1131> εἶναι, κακῷ δέ τῳ προσεικάζω τάδε.
<aeschylus. ag. 1132> ἀπὸ δὲ θεσφάτων τίς ἀγαθὰ φάτις
<aeschylus. ag. 1133> βροτοῖς τέλλεται; κακῶν γὰρ διαὶ
<aeschylus. ag. 1134> πολυεπεῖς τέχναι θεσπιῳδὸν
<aeschylus. ag. 1135> φόβον φέρουσιν μαθεῖν.
<aeschylus. ag. 1136> ἰὼ ἰὼ ταλαίνας κακόποτμοι τύχαι:
<aeschylus. ag. 1137> τὸ γὰρ ἐμὸν θροῶ πάθος ἐπεγχύδαν.
<aeschylus. ag. 1138> ποῖ δή με δεῦρο τὴν τάλαιναν ἤγαγες;
<aeschylus. ag. 1139> οὐδέν ποτ' εἰ μὴ ξυνθανουμένην. τί γάρ;
<aeschylus. ag. 1140> φρενομανής τις εἶ θεοφόρητος, ἀμ-
<aeschylus. ag. 1141> φὶ δ' αὑτᾶς θροεῖς
<aeschylus. ag. 1142> νόμον ἄνομον, οἷά τις ξουθὰ
<aeschylus. ag. 1143> ἀκόρετος βοᾶς, φεῦ, ταλαίναις φρεσίν
<aeschylus. ag. 1144> ̓́Ιτυν ̓́Ιτυν στένους' ἀμφιθαλῆ κακοῖς
<aeschylus. ag. 1145> ἀηδὼν βίον.
<aeschylus. ag. 1146> ἰὼ ἰὼ λιγείας μόρον ἀηδόνος:
<aeschylus. ag. 1147> περέβαλον γάρ οἱ πτεροφόρον δέμας
<aeschylus. ag. 1148> θεοὶ γλυκύν τ' αἰῶνα κλαυμάτων ἄτερ:
<aeschylus. ag. 1149> ἐμοὶ δὲ μίμνει σχισμὸς ἀμφήκει δορί.
<aeschylus. ag. 1150> πόθεν ἐπισσύτους θεοφόρους τ' ἔχεις
<aeschylus. ag. 1151> ματαίους δύας,
<aeschylus. ag. 1152> τὰ δ' ἐπίφοβα δυσφάτῳ κλαγγᾷ
<aeschylus. ag. 1153> μελοτυπεῖς ὁμοῦ τ' ὀρθίοις ἐν νόμοις;
<aeschylus. ag. 1154> πόθεν ὅρους ἔχεις θεσπεσίας ὁδοῦ
<aeschylus. ag. 1155> κακορρήμονας;
<aeschylus. ag. 1156> ἰὼ γάμοι γάμοι Πάριδος ὀλέθριοι φίλων.
<aeschylus. ag. 1157> ἰὼ Σκαμάνδρου πάτριον ποτόν.
<aeschylus. ag. 1158> τότε μὲν ἀμφὶ σὰς ἀϊόνας τάλαιν'
<aeschylus. ag. 1159> ἠνυτόμαν τροφαῖς:
<aeschylus. ag. 1160> νῦν δ' ἀμφὶ Κωκυτόν τε κἀχερουσίους
<aeschylus. ag. 1161> ὄχθας ἔοικα θεσπιῳδήσειν τάχα.
<aeschylus. ag. 1162> τί τόδε τορὸν ἄγαν ἔπος ἐφημίσω;
<aeschylus. ag. 1163> νεόγονος ἂν ἀί̈ων μάθοι.
<aeschylus. ag. 1164> πέπληγμαι δ' ὑπαὶ δάκει φοινίῳ
<aeschylus. ag. 1165> δυσαλγεῖ τύχᾳ μινυρὰ κακὰ θρεομένας,
<aeschylus. ag. 1166> θραύματ' ἐμοὶ κλύειν.
<aeschylus. ag. 1167> ἰὼ πόνοι πόνοι πόλεος ὀλομένας τὸ πᾶν.
<aeschylus. ag. 1168> ἰὼ πρόπυργοι θυσίαι πατρὸς
<aeschylus. ag. 1169> πολυκανεῖς βοτῶν ποιονόμων: ἄκος δ'
<aeschylus. ag. 1170> οὐδὲν ἐπήρκεσαν
<aeschylus. ag. 1171> τὸ μὴ πόλιν μὲν ὥσπερ οὖν ἔχει παθεῖν.
<aeschylus. ag. 1172> ἐγὼ δὲ θερμόνους τάχ' ἐν πέδῳ βαλῶ.
<aeschylus. ag. 1173> ἑπόμενα προτέροισι τάδ' ἐφημίσω.
<aeschylus. ag. 1174> καί τίς σε κακοφρονῶν τίθη-
<aeschylus. ag. 1175> σι δαίμων ὑπερβαρὴς ἐμπίτνων
<aeschylus. ag. 1176> μελίζειν πάθη γοερὰ θανατοφόρα.
<aeschylus. ag. 1177> τέρμα δ' ἀμηχανῶ.
<aeschylus. ag. 1178> καὶ μὴν ὁ χρησμὸς οὐκέτ' ἐκ καλυμμάτων
<aeschylus. ag. 1179> ἔσται δεδορκὼς νεογάμου νύμφης δίκην:
<aeschylus. ag. 1180> λαμπρὸς δ' ἔοικεν ἡλίου πρὸς ἀντολὰς
<aeschylus. ag. 1181> πνέων ἐσᾴξειν, ὥστε κύματος δίκην
<aeschylus. ag. 1182> κλύζειν πρὸς αὐγὰς τοῦδε πήματος πολὺ
<aeschylus. ag. 1183> μεῖζον: φρενώσω δ' οὐκέτ' ἐξ αἰνιγμάτων.
<aeschylus. ag. 1184> καὶ μαρτυρεῖτε συνδρόμως ἴχνος κακῶν
<aeschylus. ag. 1185> ῥινηλατούσῃ τῶν πάλαι πεπραγμένων.
<aeschylus. ag. 1186> τὴν γὰρ στέγην τήνδ' οὔποτ' ἐκλείπει χορὸς
<aeschylus. ag. 1187> ξύμφθογγος οὐκ εὔφωνος: οὐ γὰρ εὖ λέγει.
<aeschylus. ag. 1188> καὶ μὴν πεπωκώς γ', ὡς θρασύνεσθαι πλέον,
<aeschylus. ag. 1189> βρότειον αἷμα κῶμος ἐν δόμοις μένει,
<aeschylus. ag. 1190> δύσπεμπτος ἔξω, συγγόνων ̓Ερινύων.
<aeschylus. ag. 1191> ὑμνοῦσι δ' ὕμνον δώμασιν προσήμεναι
<aeschylus. ag. 1192> πρώταρχον ἄτην: ἐν μέρει δ' ἀπέπτυσαν
<aeschylus. ag. 1193> εὐνὰς ἀδελφοῦ τῷ πατοῦντι δυσμενεῖς.
<aeschylus. ag. 1194> ἥμαρτον, ἢ θηρῶ τι τοξότης τις ὥς;
<aeschylus. ag. 1195> ἢ ψευδόμαντίς εἰμι θυροκόπος φλέδων;
<aeschylus. ag. 1196> ἐκμαρτύρησον προυμόσας τό μ' εἰδέναι
<aeschylus. ag. 1197> λόγῳ παλαιὰς τῶνδ' ἁμαρτίας δόμων.
<aeschylus. ag. 1198> καὶ πῶς ἂν ὅρκος, πῆγμα γενναίως παγέν,
<aeschylus. ag. 1199> παιώνιον γένοιτο; θαυμάζω δέ σου,
<aeschylus. ag. 1200> πόντου πέραν τραφεῖσαν ἀλλόθρουν πόλιν
<aeschylus. ag. 1201> κυρεῖν λέγουσαν, ὥσπερ εἰ παρεστάτεις.
<aeschylus. ag. 1202> μάντις μ' ̓Απόλλων τῷδ' ἐπέστησεν τέλει.
<aeschylus. ag. 1204> μῶν καὶ θεός περ ἱμέρῳ πεπληγμένος;
<aeschylus. ag. 1203> προτοῦ μὲν αἰδὼς ἦν ἐμοὶ λέγειν τάδε.
<aeschylus. ag. 1205> ἁβρύνεται γὰρ πᾶς τις εὖ πράσσων πλέον.
<aeschylus. ag. 1206> ἀλλ' ἦν παλαιστὴς κάρτ' ἐμοὶ πνέων χάριν.
<aeschylus. ag. 1207> ἦ καὶ τέκνων εἰς ἔργον ἤλθετον νόμῳ;
<aeschylus. ag. 1208> ξυναινέσασα Λοξίαν ἐψευσάμην.
<aeschylus. ag. 1209> ἤδη τέχναισιν ἐνθέοις ᾑρημένη;
<aeschylus. ag. 1210> ἤδη πολίταις πάντ' ἐθέσπιζον πάθη.
<aeschylus. ag. 1211> πῶς δῆτ' ἄνατος ἦσθα Λοξίου κότῳ;
<aeschylus. ag. 1212> ἔπειθον οὐδέν' οὐδέν, ὡς τάδ' ἤμπλακον.
<aeschylus. ag. 1213> ἡμῖν γε μὲν δὴ πιστὰ θεσπίζειν δοκεῖς.
<aeschylus. ag. 1214> ἰοὺ ἰού, ὢ ὢ κακά.
<aeschylus. ag. 1215> ὑπ' αὖ με δεινὸς ὀρθομαντείας πόνος
<aeschylus. ag. 1216> στροβεῖ ταράσσων φροιμίοις δυσφροιμίοις.
<aeschylus. ag. 1217> ὁρᾶτε τούσδε τοὺς δόμοις ἐφημένους
<aeschylus. ag. 1218> νέους, ὀνείρων προσφερεῖς μορφώμασιν;
<aeschylus. ag. 1219> παῖδες θανόντες ὡσπερεὶ πρὸς τῶν φίλων,
<aeschylus. ag. 1220> χεῖρας κρεῶν πλήθοντες οἰκείας βορᾶς,
<aeschylus. ag. 1221> σὺν ἐντέροις τε σπλάγχν', ἐποίκτιστον γέμος,
<aeschylus. ag. 1222> πρέπους' ἔχοντες, ὧν πατὴρ ἐγεύσατο.
<aeschylus. ag. 1223> ἐκ τῶνδε ποινὰς φημὶ βουλεύειν τινὰ
<aeschylus. ag. 1224> λέοντ' ἄναλκιν ἐν λέχει στρωφώμενον
<aeschylus. ag. 1225> οἰκουρόν, οἴμοι, τῷ μολόντι δεσπότῃ
<aeschylus. ag. 1226> ἐμῷ: φέρειν γὰρ χρὴ τὸ δούλιον ζυγόν:
<aeschylus. ag. 1227> νεῶν τ' ἄπαρχος ̓Ιλίου τ' ἀναστάτης
<aeschylus. ag. 1228> οὐκ οἶδεν οἷα γλῶσσα μισητῆς κυνὸς
<aeschylus. ag. 1229> λείξασα κἀκτείνασα φαιδρὸν οὖς, δίκην
<aeschylus. ag. 1230> ̓́Ατης λαθραίου, τεύξεται κακῇ τύχῃ.
<aeschylus. ag. 1231> τοιάδε τόλμα: θῆλυς ἄρσενος φονεὺς
<aeschylus. ag. 1232> ἔστιν. τί νιν καλοῦσα δυσφιλὲς δάκος
<aeschylus. ag. 1233> τύχοιμ' ἄν; ἀμφίσβαιναν, ἢ Σκύλλαν τινὰ
<aeschylus. ag. 1234> οἰκοῦσαν ἐν πέτραισι, ναυτίλων βλάβην,
<aeschylus. ag. 1235> θύουσαν ̔́Αιδου μητέρ' ἄσπονδόν τ' ̓́Αρη
<aeschylus. ag. 1236> φίλοις πνέουσαν; ὡς δ' ἐπωλολύξατο
<aeschylus. ag. 1237> ἡ παντότολμος, ὥσπερ ἐν μάχης τροπῇ,
<aeschylus. ag. 1238> δοκεῖ δὲ χαίρειν νοστίμῳ σωτηρίᾳ.
<aeschylus. ag. 1239> καὶ τῶνδ' ὅμοιον εἴ τι μὴ πείθω: τί γάρ;
<aeschylus. ag. 1240> τὸ μέλλον ἥξει. καὶ σύ μ' ἐν τάχει παρὼν
<aeschylus. ag. 1241> ἄγαν γ' ἀληθόμαντιν οἰκτίρας ἐρεῖς.
<aeschylus. ag. 1242> τὴν μὲν Θυέστου δαῖτα παιδείων κρεῶν
<aeschylus. ag. 1243> ξυνῆκα καὶ πέφρικα, καὶ φόβος μ' ἔχει
<aeschylus. ag. 1244> κλύοντ' ἀληθῶς οὐδὲν ἐξῃκασμένα.
<aeschylus. ag. 1245> τὰ δ' ἄλλ' ἀκούσας ἐκ δρόμου πεσὼν τρέχω.
<aeschylus. ag. 1246> ̓Αγαμέμνονός σέ φημ' ἐπόψεσθαι μόρον.
<aeschylus. ag. 1247> εὔφημον, ὦ τάλαινα, κοίμησον στόμα.
<aeschylus. ag. 1248> ἀλλ' οὔτι παιὼν τῷδ' ἐπιστατεῖ λόγῳ.
<aeschylus. ag. 1249> οὔκ, εἴπερ ἔσται γ': ἀλλὰ μὴ γένοιτό πως.
<aeschylus. ag. 1250> σὺ μὲν κατεύχῃ, τοῖς δ' ἀποκτείνειν μέλει.
<aeschylus. ag. 1251> τίνος πρὸς ἀνδρὸς τοῦτ' ἄγος πορσύνεται;
<aeschylus. ag. 1252> ἦ κάρτα τἄρ' ἂν παρεκόπης χρησμῶν ἐμῶν
<aeschylus. ag. 1253> τοῦ γὰρ τελοῦντος οὐ ξυνῆκα μηχανήν.
<aeschylus. ag. 1254> καὶ μὴν ἄγαν γ' ̔́Ελλην' ἐπίσταμαι φάτιν.
<aeschylus. ag. 1255> καὶ γὰρ τὰ πυθόκραντα: δυσμαθῆ δ' ὅμως.
<aeschylus. ag. 1256> παπαῖ, οἷον τὸ πῦρ: ἐπέρχεται δέ μοι.
<aeschylus. ag. 1257> ὀτοτοῖ, Λύκει' ̓́Απολλον, οἲ ἐγὼ ἐγώ.
<aeschylus. ag. 1258> αὕτη δίπους λέαινα συγκοιμωμένη
<aeschylus. ag. 1259> λύκῳ, λέοντος εὐγενοῦς ἀπουσίᾳ,
<aeschylus. ag. 1260> κτενεῖ με τὴν τάλαιναν: ὡς δὲ φάρμακον
<aeschylus. ag. 1261> τεύχουσα κἀμοῦ μισθὸν ἐνθήσειν κότῳ
<aeschylus. ag. 1262> ἐπεύχεται, θήγουσα φωτὶ φάσγανον
<aeschylus. ag. 1263> ἐμῆς ἀγωγῆς ἀντιτείσασθαι φόνον.
<aeschylus. ag. 1264> τί δῆτ' ἐμαυτῆς καταγέλωτ' ἔχω τάδε,
<aeschylus. ag. 1265> καὶ σκῆπτρα καὶ μαντεῖα περὶ δέρῃ στέφη;
<aeschylus. ag. 1266> σὲ μὲν πρὸ μοίρας τῆς ἐμῆς διαφθερῶ.
<aeschylus. ag. 1267> ἴτ' ἐς φθόρον: πεσόντα γ' ὧδ' ἀμείβομαι.
<aeschylus. ag. 1268> ἄλλην τιν' ἄτης ἀντ' ἐμοῦ πλουτίζετε.
<aeschylus. ag. 1269> ἰδοὺ δ' ̓Απόλλων αὐτὸς ἐκδύων ἐμὲ
<aeschylus. ag. 1270> χρηστηρίαν ἐσθῆτ', ἐποπτεύσας δέ με
<aeschylus. ag. 1271> κἀν τοῖσδε κόσμοις καταγελωμένην μέγα
<aeschylus. ag. 1272> φίλων ὑπ' ἐχθρῶν οὐ διχορρόπως, μάτην—
<aeschylus. ag. 1273> καλουμένη δὲ φοιτὰς ὡς ἀγύρτρια
<aeschylus. ag. 1274> πτωχὸς τάλαινα λιμοθνὴς ἠνεσχόμην—
<aeschylus. ag. 1275> καὶ νῦν ὁ μάντις μάντιν ἐκπράξας ἐμὲ
<aeschylus. ag. 1276> ἀπήγαγ' ἐς τοιάσδε θανασίμους τύχας.
<aeschylus. ag. 1277> βωμοῦ πατρῴου δ' ἀντ' ἐπίξηνον μένει,
<aeschylus. ag. 1278> θερμῷ κοπείσης φοινίῳ προσφάγματι.
<aeschylus. ag. 1279> οὐ μὴν ἄτιμοί γ' ἐκ θεῶν τεθνήξομεν.
<aeschylus. ag. 1280> ἥξει γὰρ ἡμῶν ἄλλος αὖ τιμάορος,
<aeschylus. ag. 1281> μητροκτόνον φίτυμα, ποινάτωρ πατρός:
<aeschylus. ag. 1282> φυγὰς δ' ἀλήτης τῆσδε γῆς ἀπόξενος
<aeschylus. ag. 1283> κάτεισιν, ἄτας τάσδε θριγκώσων φίλοις:
<aeschylus. ag. 1284> ὀμώμοται γὰρ ὅρκος ἐκ θεῶν μέγας,
<aeschylus. ag. 1285> ἄξειν νιν ὑπτίασμα κειμένου πατρός.
<aeschylus. ag. 1286> τί δῆτ' ἐγὼ κάτοικτος ὧδ' ἀναστένω;
<aeschylus. ag. 1287> ἐπεὶ τὸ πρῶτον εἶδον ̓Ιλίου πόλιν
<aeschylus. ag. 1288> πράξασαν ὡς ἔπραξεν, οἳ δ' εἷλον πόλιν
<aeschylus. ag. 1289> οὕτως ἀπαλλάσσουσιν ἐν θεῶν κρίσει,
<aeschylus. ag. 1290> ἰοῦσα πράξω: τλήσομαι τὸ κατθανεῖν.
<aeschylus. ag. 1291> ̔́Αιδου πύλας δὲ τάσδ' ἐγὼ προσεννέπω:
<aeschylus. ag. 1292> ἐπεύχομαι δὲ καιρίας πληγῆς τυχεῖν,
<aeschylus. ag. 1293> ὡς ἀσφάδαστος, αἱμάτων εὐθνησίμων
<aeschylus. ag. 1294> ἀπορρυέντων, ὄμμα συμβάλω τόδε.
<aeschylus. ag. 1295> ὦ πολλὰ μὲν τάλαινα, πολλὰ δ' αὖ σοφὴ
<aeschylus. ag. 1296> γύναι, μακρὰν ἔτεινας. εἰ δ' ἐτητύμως
<aeschylus. ag. 1297> μόρον τὸν αὑτῆς οἶσθα, πῶς θεηλάτου
<aeschylus. ag. 1298> βοὸς δίκην πρὸς βωμὸν εὐτόλμως πατεῖς;
<aeschylus. ag. 1299> οὐκ ἔστ' ἄλυξις, οὔ, ξένοι, χρόνον πλέω.
<aeschylus. ag. 1300> ὁ δ' ὕστατός γε τοῦ χρόνου πρεσβεύεται,
<aeschylus. ag. 1301> ἥκει τόδ' ἦμαρ: σμικρὰ κερδανῶ φυγῇ.
<aeschylus. ag. 1302> ἀλλ' ἴσθι τλήμων οὖς' ἀπ' εὐτόλμου φρενός.
<aeschylus. ag. 1303> οὐδεὶς ἀκούει ταῦτα τῶν εὐδαιμόνων.
<aeschylus. ag. 1304> ἀλλ' εὐκλεῶς τοι κατθανεῖν χάρις βροτῷ.
<aeschylus. ag. 1305> ἰὼ πάτερ σοῦ σῶν τε γενναίων τέκνων.
<aeschylus. ag. 1306> τί δ' ἐστὶ χρῆμα; τίς ς' ἀποστρέφει φόβος;
<aeschylus. ag. 1307> φεῦ φεῦ.
<aeschylus. ag. 1308> τί τοῦτ' ἔφευξας; εἴ τι μὴ φρενῶν στύγος.
<aeschylus. ag. 1309> φόνον δόμοι πνέουσιν αἱματοσταγῆ,
<aeschylus. ag. 1310> καί πῶς;τόδ' ὄζει θυμάτων ἐφεστίων.
<aeschylus. ag. 1311> ὅμοιος ἀτμὸς ὥσπερ ἐκ τάφου πρέπει,
<aeschylus. ag. 1312> οὐ Σύριον ἀγλάισμα δώμασιν λέγεις.
<aeschylus. ag. 1313> ἀλλ' εἶμι κἀν δόμοισι κωκύσους' ἐμὴν
<aeschylus. ag. 1314> ̓Αγαμέμνονός τε μοῖραν. ἀρκείτω βίος.
<aeschylus. ag. 1315> ἰὼ ξένοι,
<aeschylus. ag. 1316> οὔτοι δυσοίζω θάμνον ὡς ὄρνις φόβῳ
<aeschylus. ag. 1317> ἄλλως: θανούσῃ μαρτυρεῖτέ μοι τόδε,
<aeschylus. ag. 1318> ὅταν γυνὴ γυναικὸς ἀντ' ἐμοῦ θάνῃ,
<aeschylus. ag. 1319> ἀνήρ τε δυσδάμαρτος ἀντ' ἀνδρὸς πέσῃ.
<aeschylus. ag. 1320> ἐπιξενοῦμαι ταῦτα δ' ὡς θανουμένη.
<aeschylus. ag. 1321> ὦ τλῆμον, οἰκτίρω σε θεσφάτου μόρου.
<aeschylus. ag. 1322> ἅπαξ ἔτ' εἰπεῖν ῥῆσιν οὐ θρῆνον θέλω
<aeschylus. ag. 1323> ἐμὸν τὸν αὐτῆς. ἡλίῳ δ' ἐπεύχομαι
<aeschylus. ag. 1324> πρὸς ὕστατον φῶς †τοῖς ἐμοῖς τιμαόροις
<aeschylus. ag. 1325> ἐχθροῖς φονεῦσι τοῖς ἐμοῖς τίνειν ὁμοῦ,†
<aeschylus. ag. 1326> δούλης θανούσης, εὐμαροῦς χειρώματος.
<aeschylus. ag. 1327> ἰὼ βρότεια πράγματ': εὐτυχοῦντα μὲν
<aeschylus. ag. 1328> σκιά τις ἂν τρέψειεν: εἰ δὲ δυστυχῇ,
<aeschylus. ag. 1329> βολαῖς ὑγρώσσων σπόγγος ὤλεσεν γραφήν.
<aeschylus. ag. 1330> καὶ ταῦτ' ἐκείνων μᾶλλον οἰκτίρω πολύ.
<aeschylus. ag. 1331> τὸ μὲν εὖ πράσσειν ἀκόρεστον ἔφυ
<aeschylus. ag. 1332> πᾶσι βροτοῖσιν: δακτυλοδείκτων δ'
<aeschylus. ag. 1333> οὔτις ἀπειπὼν εἴργει μελάθρων,
<aeschylus. ag. 1334> μηκέτ' ἐσέλθῃς, τάδε φωνῶν.
<aeschylus. ag. 1335> καὶ τῷδε πόλιν μὲν ἑλεῖν ἔδοσαν
<aeschylus. ag. 1336> μάκαρες Πριάμου:
<aeschylus. ag. 1337> θεοτίμητος δ' οἴκαδ' ἱκάνει.
<aeschylus. ag. 1338> νῦν δ' εἰ προτέρων αἷμ' ἀποτείσῃ
<aeschylus. ag. 1339> καὶ τοῖσι θανοῦσι θανὼν ἄλλων
<aeschylus. ag. 1340> ποινὰς θανάτων ἐπικράνῃ,
<aeschylus. ag. 1341> τίς ἂν ἐξεύξαιτο βροτῶν ἀσινεῖ
<aeschylus. ag. 1342> δαίμονι φῦναι τάδ' ἀκούων;
<aeschylus. ag. 1343> ὤμοι, πέπληγμαι καιρίαν πληγὴν ἔσω.
<aeschylus. ag. 1344> σῖγα: τίς πληγὴν ἀυτεῖ καιρίως οὐτασμένος;
<aeschylus. ag. 1345> ὤμοι μάλ' αὖθις, δευτέραν πεπληγμένος.
<aeschylus. ag. 1346> τοὔργον εἰργάσθαι δοκεῖ μοι βασιλέως οἰμώγμασιν.
<aeschylus. ag. 1347> ἀλλὰ κοινωσώμεθ' ἤν πως ἀσφαλῆ βουλεύματα.
<aeschylus. ag. 1348> —ἐγὼ μὲν ὑμῖν τὴν ἐμὴν γνώμην λέγω,
<aeschylus. ag. 1349> πρὸς δῶμα δεῦρ' ἀστοῖσι κηρύσσειν βοήν.—
<aeschylus. ag. 1350> —ἐμοὶ δ' ὅπως τάχιστά γ' ἐμπεσεῖν δοκεῖ
<aeschylus. ag. 1351> καὶ πρᾶγμ' ἐλέγχειν σὺν νεορρύτῳ ξίφει.—
<aeschylus. ag. 1352> —κἀγὼ τοιούτου γνώματος κοινωνὸς ὢν
<aeschylus. ag. 1353> ψηφίζομαί τι δρᾶν: τὸ μὴ μέλλειν δ' ἀκμή.—
<aeschylus. ag. 1354> —ὁρᾶν πάρεστι: φροιμιάζονται γὰρ ὡς
<aeschylus. ag. 1355> τυραννίδος σημεῖα πράσσοντες πόλει.—
<aeschylus. ag. 1356> —χρονίζομεν γάρ. οἱ δὲ τῆς μελλοῦς κλέος
<aeschylus. ag. 1357> πέδοι πατοῦντες οὐ καθεύδουσιν χερί.—
<aeschylus. ag. 1358> —οὐκ οἶδα βουλῆς ἧστινος τυχὼν λέγω.
<aeschylus. ag. 1359> τοῦ δρῶντός ἐστι καὶ τὸ βουλεῦσαι πέρι.—
<aeschylus. ag. 1360> —κἀγὼ τοιοῦτός εἰμ', ἐπεὶ δυσμηχανῶ
<aeschylus. ag. 1361> λόγοισι τὸν θανόντ' ἀνιστάναι πάλιν.—
<aeschylus. ag. 1362> —ἦ καὶ βίον τείνοντες ὧδ' ὑπείξομεν
<aeschylus. ag. 1363> δόμων καταισχυντῆρσι τοῖσδ' ἡγουμένοις;—
<aeschylus. ag. 1364> —ἀλλ' οὐκ ἀνεκτόν,ἀλλὰ κατθανεῖν κρατεῖ:
<aeschylus. ag. 1365> πεπαιτέρα γὰρ μοῖρα τῆς τυραννίδος.—
<aeschylus. ag. 1366> —ἦ γὰρ τεκμηρίοισιν ἐξ οἰμωγμάτων
<aeschylus. ag. 1367> μαντευσόμεσθα τἀνδρὸς ὡς ὀλωλότος;—
<aeschylus. ag. 1368> —σάφ' εἰδότας χρὴ τῶνδε θυμοῦσθαι πέρι:
<aeschylus. ag. 1369> τὸ γὰρ τοπάζειν τοῦ σάφ' εἰδέναι δίχα.—
<aeschylus. ag. 1370> —ταύτην ἐπαινεῖν πάντοθεν πληθύνομαι,
<aeschylus. ag. 1371> τρανῶς ̓Ατρείδην εἰδέναι κυροῦνθ' ὅπως.
<aeschylus. ag. 1372> πολλῶν πάροιθεν καιρίως εἰρημένων
<aeschylus. ag. 1373> τἀναντί' εἰπεῖν οὐκ ἐπαισχυνθήσομαι.
<aeschylus. ag. 1374> πῶς γάρ τις ἐχθροῖς ἐχθρὰ πορσύνων, φίλοις
<aeschylus. ag. 1375> δοκοῦσιν εἶναι, πημονῆς ἀρκύστατ' ἂν
<aeschylus. ag. 1376> φράξειεν, ὕψος κρεῖσσον ἐκπηδήματος;
<aeschylus. ag. 1377> ἐμοὶ δ' ἀγὼν ὅδ' οὐκ ἀφρόντιστος πάλαι
<aeschylus. ag. 1378> νείκης παλαιᾶς ἦλθε, σὺν χρόνῳ γε μήν:
<aeschylus. ag. 1379> ἕστηκα δ' ἔνθ' ἔπαις' ἐπ' ἐξειργασμένοις.
<aeschylus. ag. 1380> οὕτω δ' ἔπραξα, καὶ τάδ' οὐκ ἀρνήσομαι:
<aeschylus. ag. 1381> ὡς μήτε φεύγειν μήτ' ἀμύνεσθαι μόρον,
<aeschylus. ag. 1382> ἄπειρον ἀμφίβληστρον, ὥσπερ ἰχθύων,
<aeschylus. ag. 1383> περιστιχίζω, πλοῦτον εἵματος κακόν.
<aeschylus. ag. 1384> παίω δέ νιν δίς: κἀν δυοῖν οἰμωγμάτοιν
<aeschylus. ag. 1385> μεθῆκεν αὑτοῦ κῶλα: καὶ πεπτωκότι
<aeschylus. ag. 1386> τρίτην ἐπενδίδωμι, τοῦ κατὰ χθονὸς
<aeschylus. ag. 1387> Διὸς νεκρῶν σωτῆρος εὐκταίαν χάριν.
<aeschylus. ag. 1388> οὕτω τὸν αὑτοῦ θυμὸν ὁρμαίνει πεσών:
<aeschylus. ag. 1389> κἀκφυσιῶν ὀξεῖαν αἵματος σφαγὴν
<aeschylus. ag. 1390> βάλλει μ' ἐρεμνῇ ψακάδι φοινίας δρόσου,
<aeschylus. ag. 1391> χαίρουσαν οὐδὲν ἧσσον ἢ διοσδότῳ
<aeschylus. ag. 1392> γάνει σπορητὸς κάλυκος ἐν λοχεύμασιν.
<aeschylus. ag. 1393> ὡς ὧδ' ἐχόντων, πρέσβος ̓Αργείων τόδε,
<aeschylus. ag. 1394> χαίροιτ' ἄν, εἰ χαίροιτ', ἐγὼ δ' ἐπεύχομαι.
<aeschylus. ag. 1395> εἰ δ' ἦν πρεπόντων ὥστ' ἐπισπένδειν νεκρῷ,
<aeschylus. ag. 1396> τῷδ' ἂν δικαίως ἦν, ὑπερδίκως μὲν οὖν.
<aeschylus. ag. 1397> τοσῶνδε κρατῆρ' ἐν δόμοις κακῶν ὅδε
<aeschylus. ag. 1398> πλήσας ἀραίων αὐτὸς ἐκπίνει μολών.
<aeschylus. ag. 1399> θαυμάζομέν σου γλῶσσαν, ὡς θρασύστομος,
<aeschylus. ag. 1400> ἥτις τοιόνδ' ἐπ' ἀνδρὶ κομπάζεις λόγον.
<aeschylus. ag. 1401> πειρᾶσθέ μου γυναικὸς ὡς ἀφράσμονος:
<aeschylus. ag. 1402> ἐγὼ δ' ἀτρέστῳ καρδίᾳ πρὸς εἰδότας
<aeschylus. ag. 1403> λέγω: σὺ δ' αἰνεῖν εἴτε με ψέγειν θέλεις
<aeschylus. ag. 1404> ὅμοιον. οὗτός ἐστιν ̓Αγαμέμνων, ἐμὸς
<aeschylus. ag. 1405> πόσις, νεκρὸς δέ, τῆσδε δεξιᾶς χερὸς
<aeschylus. ag. 1406> ἔργον, δικαίας τέκτονος. τάδ' ὧδ' ἔχει.
<aeschylus. ag. 1407> τί κακόν, ὦ γύναι,
<aeschylus. ag. 1408> χθονοτρεφὲς ἐδανὸν ἢ ποτὸν
<aeschylus. ag. 1409> πασαμένα ῥυτᾶς ἐξ ἁλὸς ὀρόμενον
<aeschylus. ag. 1410> τόδ' ἐπέθου θύος, δημοθρόους τ' ἀράς;
<aeschylus. ag. 1410> ἀπέδικες ἀπέταμες: ἀπόπολις δ' ἔσῃ
<aeschylus. ag. 1411> μῖσος ὄβριμον ἀστοῖς.
<aeschylus. ag. 1412> νῦν μὲν δικάζεις ἐκ πόλεως φυγὴν ἐμοὶ
<aeschylus. ag. 1413> καὶ μῖσος ἀστῶν δημόθρους τ' ἔχειν ἀράς,
<aeschylus. ag. 1414> οὐδὲν τότ' ἀνδρὶ τῷδ' ἐναντίον φέρων:
<aeschylus. ag. 1415> ὃς οὐ προτιμῶν, ὡσπερεὶ βοτοῦ μόρον,
<aeschylus. ag. 1416> μήλων φλεόντων εὐπόκοις νομεύμασιν,
<aeschylus. ag. 1417> ἔθυσεν αὑτοῦ παῖδα, φιλτάτην ἐμοὶ
<aeschylus. ag. 1418> ὠδῖν', ἐπῳδὸν Θρῃκίων ἀημάτων.
<aeschylus. ag. 1419> οὐ τοῦτον ἐκ γῆς τῆσδε χρῆν ς' ἀνδρηλατεῖν,
<aeschylus. ag. 1420> μιασμάτων ἄποιν'; ἐπήκοος δ' ἐμῶν
<aeschylus. ag. 1421> ἔργων δικαστὴς τραχὺς εἶ. λέγω δέ σοι
<aeschylus. ag. 1422> τοιαῦτ' ἀπειλεῖν, ὡς παρεσκευασμένης
<aeschylus. ag. 1423> ἐκ τῶν ὁμοίων χειρὶ νικήσαντ' ἐμοῦ
<aeschylus. ag. 1424> ἄρχειν: ἐὰν δὲ τοὔμπαλιν κραίνῃ θεός,
<aeschylus. ag. 1425> γνώσῃ διδαχθεὶς ὀψὲ γοῦν τὸ σωφρονεῖν.
<aeschylus. ag. 1426> μεγαλόμητις εἶ,
<aeschylus. ag. 1427> περίφρονα δ' ἔλακες. ὥσπερ οὖν
<aeschylus. ag. 1428> φονολιβεῖ τύχᾳ φρὴν ἐπιμαίνεται,
<aeschylus. ag. 1429> λίπος ἐπ' ὀμμάτων αἵματος εὖ πρέπει:
<aeschylus. ag. 1430> ἀτίετον ἔτι σὲ χρὴ στερομέναν φίλων
<aeschylus. ag. 1430> τύμμα τύμματι τεῖσαι.
<aeschylus. ag. 1431> καὶ τήνδ' ἀκούεις ὁρκίων ἐμῶν θέμιν:
<aeschylus. ag. 1432> μὰ τὴν τέλειον τῆς ἐμῆς παιδὸς Δίκην,
<aeschylus. ag. 1433> ̓́Ατην ̓Ερινύν θ', αἷσι τόνδ' ἔσφαξ' ἐγώ,
<aeschylus. ag. 1434> οὔ μοι φόβου μέλαθρον ἐλπὶς ἐμπατεῖ,
<aeschylus. ag. 1435> ἕως ἂν αἴθῃ πῦρ ἐφ' ἑστίας ἐμῆς
<aeschylus. ag. 1436> Αἴγισθος, ὡς τὸ πρόσθεν εὖ φρονῶν ἐμοί.
<aeschylus. ag. 1437> οὗτος γὰρ ἡμῖν ἀσπὶς οὐ σμικρὰ θράσους.
<aeschylus. ag. 1438> κεῖται γυναικὸς τῆσδε λυμαντήριος,
<aeschylus. ag. 1439> Χρυσηίδων μείλιγμα τῶν ὑπ' ̓Ιλίῳ:
<aeschylus. ag. 1440> ἥ τ' αἰχμάλωτος ἥδε καὶ τερασκόπος
<aeschylus. ag. 1441> καὶ κοινόλεκτρος τοῦδε, θεσφατηλόγος
<aeschylus. ag. 1442> πιστὴ ξύνευνος, ναυτίλων δὲ σελμάτων
<aeschylus. ag. 1443> ἰσοτριβής. ἄτιμα δ' οὐκ ἐπραξάτην.
<aeschylus. ag. 1444> ὁ μὲν γὰρ οὕτως, ἡ δέ τοι κύκνου δίκην
<aeschylus. ag. 1445> τὸν ὕστατον μέλψασα θανάσιμον γόον
<aeschylus. ag. 1446> κεῖται, φιλήτωρ τοῦδ': ἐμοὶ δ' ἐπήγαγεν
<aeschylus. ag. 1447> εὐνῆς παροψώνημα τῆς ἐμῆς χλιδῆς.
<aeschylus. ag. 1448> φεῦ, τίς ἂν ἐν τάχει, μὴ περιώδυνος,
<aeschylus. ag. 1449> μηδὲ δεμνιοτήρης,
<aeschylus. ag. 1450> μόλοι τὸν αἰεὶ φέρους' ἐν ἡμῖν
<aeschylus. ag. 1451> Μοῖρ' ἀτέλευτον ὕπνον, δαμέντος
<aeschylus. ag. 1452> φύλακος εὐμενεστάτου καὶ
<aeschylus. ag. 1453> πολλὰ τλάντος γυναικὸς διαί:
<aeschylus. ag. 1454> πρὸς γυναικὸς δ' ἀπέφθισεν βίον.
<aeschylus. ag. 1455> ἰὼ ἰὼ παράνους ̔Ελένα
<aeschylus. ag. 1456> μία τὰς πολλάς, τάς πάνυ πολλὰς
<aeschylus. ag. 1457> ψυχὰς ὀλέσας' ὑπὸ Τροίᾳ.
<aeschylus. ag. 1458> νῦν δὲ τελέαν πολύμναστον ἐπηνθίσω
<aeschylus. ag. 1460> δι' αἷμ' ἄνιπτον. ἦ τις ἦν τότ' ἐν δόμοις
<aeschylus. ag. 1461> ἔρις ἐρίδματος ἀνδρὸς οἰζύς.
<aeschylus. ag. 1462> μηδὲν θανάτου μοῖραν ἐπεύχου
<aeschylus. ag. 1463> τοῖσδε βαρυνθείς:
<aeschylus. ag. 1464> μηδ' εἰς ̔Ελένην κότον ἐκτρέψῃς,
<aeschylus. ag. 1465> ὡς ἀνδρολέτειρ', ὡς μία πολλῶν
<aeschylus. ag. 1466> ἀνδρῶν ψυχὰς Δαναῶν ὀλέσας'
<aeschylus. ag. 1467> ἀξύστατον ἄλγος ἔπραξεν.
<aeschylus. ag. 1468> δαῖμον, ὃς ἐμπίτνεις δώμασι καὶ διφυί-
<aeschylus. ag. 1469> οισι Τανταλίδαισιν,
<aeschylus. ag. 1470> κράτος τ' ἰσόψυχον ἐκ γυναικῶν
<aeschylus. ag. 1471> καρδιόδηκτον ἐμοὶ κρατύνεις.
<aeschylus. ag. 1472> ἐπὶ δὲ σώματος δίκαν μοι
<aeschylus. ag. 1473> κόρακος ἐχθροῦ σταθεῖς' ἐκνόμως
<aeschylus. ag. 1474> ὕμνον ὑμνεῖν ἐπεύχεται ˘¯
<aeschylus. ag. 1475> νῦν δ' ὤρθωσας στόματος γνώμην,
<aeschylus. ag. 1476> τὸν τριπάχυντον
<aeschylus. ag. 1477> δαίμονα γέννης τῆσδε κικλήσκων.
<aeschylus. ag. 1478> ἐκ τοῦ γὰρ ἔρως αἱματολοιχὸς
<aeschylus. ag. 1479> νείρᾳ τρέφεται, πρὶν καταλῆξαι
<aeschylus. ag. 1480> τὸ παλαιὸν ἄχος, νέος ἰχώρ.
<aeschylus. ag. 1481> ἦ μέγαν οἰκονόμον
<aeschylus. ag. 1482> δαίμονα καὶ βαρύμηνιν αἰνεῖς,
<aeschylus. ag. 1483> φεῦ φεῦ, κακὸν αἶνον ἀτη-
<aeschylus. ag. 1484> ρᾶς τύχας ἀκορέστου:
<aeschylus. ag. 1485> ἰὴ ἰή, διαὶ Διὸς
<aeschylus. ag. 1486> παναιτίου πανεργέτα:
<aeschylus. ag. 1487> τί γὰρ βροτοῖς ἄνευ Διὸς τελεῖται;
<aeschylus. ag. 1488> τί τῶνδ' οὐ θεόκραντόν ἐστιν;
<aeschylus. ag. 1489> ἰὼ ἰὼ βασιλεῦ βασιλεῦ,
<aeschylus. ag. 1490> πῶς σε δακρύσω;
<aeschylus. ag. 1491> φρενὸς ἐκ φιλίας τί ποτ' εἴπω;
<aeschylus. ag. 1492> κεῖσαι δ' ἀράχνης ἐν ὑφάσματι τῷδ'
<aeschylus. ag. 1493> ἀσεβεῖ θανάτῳ βίον ἐκπνέων.
<aeschylus. ag. 1494> ὤμοι μοι κοίταν τάνδ' ἀνελεύθερον
<aeschylus. ag. 1495> δολίῳ μόρῳ δαμεὶς δάμαρτος
<aeschylus. ag. 1496> ἐκ χερὸς ἀμφιτόμῳ βελέμνῳ.
<aeschylus. ag. 1497> αὐχεῖς εἶναι τόδε τοὔργον ἐμόν;
<aeschylus. ag. 1498> μηδ' ἐπιλεχθῇς
<aeschylus. ag. 1499> ̓Αγαμεμνονίαν εἶναί μ' ἄλοχον.
<aeschylus. ag. 1500> φανταζόμενος δὲ γυναικὶ νεκροῦ
<aeschylus. ag. 1501> τοῦδ' ὁ παλαιὸς δριμὺς ἀλάστωρ
<aeschylus. ag. 1502> ̓Ατρέως χαλεποῦ θοινατῆρος
<aeschylus. ag. 1503> τόνδ' ἀπέτεισεν,
<aeschylus. ag. 1504> τέλεον νεαροῖς ἐπιθύσας.
<aeschylus. ag. 1505> ὡς μὲν ἀναίτιος εἶ
<aeschylus. ag. 1506> τοῦδε φόνου τίς ὁ μαρτυρήσων;
<aeschylus. ag. 1507> πῶς πῶς; πατρόθεν δὲ συλλή-
<aeschylus. ag. 1508> πτωρ γένοιτ' ἂν ἀλάστωρ.
<aeschylus. ag. 1509> βιάζεται δ' ὁμοσπόροις
<aeschylus. ag. 1510> ἐπιρροαῖσιν αἱμάτων
<aeschylus. ag. 1511> μέλας ̓́Αρης, ὅποι δίκαν προβαίνων
<aeschylus. ag. 1512> πάχνᾳ κουροβόρῳ παρέξει.
<aeschylus. ag. 1513> ἰὼ ἰὼ βασιλεῦ βασιλεῦ,
<aeschylus. ag. 1514> πῶς σε δακρύσω;
<aeschylus. ag. 1515> φρενὸς ἐκ φιλίας τί ποτ' εἴπω;
<aeschylus. ag. 1516> κεῖσαι δ' ἀράχνης ἐν ὑφάσματι τῷδ'
<aeschylus. ag. 1517> ἀσεβεῖ θανάτῳ βίον ἐκπνέων.
<aeschylus. ag. 1518> ὤμοι μοι κοίταν τάνδ' ἀνελεύθερον
<aeschylus. ag. 1519> δολίῳ μόρῳ δαμεὶς
<aeschylus. ag. 1520> ἐκ χερὸς ἀμφιτόμῳ βελέμνῳ.
<aeschylus. ag. 1521> οὔτ' ἀνελεύθερον οἶμαι θάνατον
<aeschylus. ag. 1522> τῷδε γενέσθαι.
<aeschylus. ag. 1523> οὐδὲ γὰρ οὗτος δολίαν ἄτην
<aeschylus. ag. 1524> οἴκοισιν ἔθηκ';
<aeschylus. ag. 1525> ἀλλ' ἐμὸν ἐκ τοῦδ' ἔρνος ἀερθέν.
<aeschylus. ag. 1526> τὴν πολυκλαύτην ̓Ιφιγενείαν,
<aeschylus. ag. 1527> ἄξια δράσας ἄξια πάσχων
<aeschylus. ag. 1528> μηδὲν ἐν ̔́Αιδου μεγαλαυχείτω,
<aeschylus. ag. 1529> ξιφοδηλήτῳ,
<aeschylus. ag. 1530> θανάτῳ τείσας ἅπερ ἦρξεν.
<aeschylus. ag. 1530> ἀμηχανῶ φροντίδος στερηθεὶς
<aeschylus. ag. 1531> εὐπάλαμον μέριμναν
<aeschylus. ag. 1532> ὅπα τράπωμαι, πίτνοντος οἴκου.
<aeschylus. ag. 1533> δέδοικα δ' ὄμβρου κτύπον δομοσφαλῆ
<aeschylus. ag. 1534> τὸν αἱματηρόν: ψακὰς δὲ λήγει.
<aeschylus. ag. 1535> δίκην δ' ἐπ' ἄλλο πρᾶγμα θηγάνει βλάβης
<aeschylus. ag. 1536> πρὸς ἄλλαις θηγάναισι μοῖρα.
<aeschylus. ag. 1537> ἰὼ γᾶ γᾶ, εἴθ' ἔμ' ἐδέξω,
<aeschylus. ag. 1538> πρὶν τόνδ' ἐπιδεῖν ἀργυροτοίχου
<aeschylus. ag. 1540> δροίτης κατέχοντα χάμευναν.
<aeschylus. ag. 1541> τίς ὁ θάψων νιν; τίς ὁ θρηνήσων;
<aeschylus. ag. 1542> ἦ σὺ τόδ' ἔρξαι τλήσῃ, κτείνας'
<aeschylus. ag. 1543> ἄνδρα τὸν αὑτῆς ἀποκωκῦσαι
<aeschylus. ag. 1545> ψυχῇ τ' ἄχαριν χάριν ἀντ' ἔργων
<aeschylus. ag. 1546> μεγάλων ἀδίκως ἐπικρᾶναι;
<aeschylus. ag. 1547> τίς δ' ἐπιτύμβιον αἶνον ἐπ' ἀνδρὶ θείῳ
<aeschylus. ag. 1548> σὺν δακρύοις ἰάπτων
<aeschylus. ag. 1550> ἀληθείᾳ φρενῶν πονήσει;
<aeschylus. ag. 1551> οὐ σὲ προσήκει τὸ μέλημ' ἀλέγειν
<aeschylus. ag. 1552> τοῦτο: πρὸς ἡμῶν
<aeschylus. ag. 1553> κάππεσε, κάτθανε, καὶ καταθάψομεν,
<aeschylus. ag. 1554> οὐχ ὑπὸ κλαυθμῶν τῶν ἐξ οἴκων,
<aeschylus. ag. 1555> ἀλλ' ̓Ιφιγένειά νιν ἀσπασίως
<aeschylus. ag. 1556> θυγάτηρ, ὡς χρή,
<aeschylus. ag. 1557> πατέρ' ἀντιάσασα πρὸς ὠκύπορον
<aeschylus. ag. 1558> πόρθμευμ' ἀχέων
<aeschylus. ag. 1559> περὶ χεῖρε βαλοῦσα φιλήσει.
<aeschylus. ag. 1560> ὄνειδος ἥκει τόδ' ἀντ' ὀνείδους.
<aeschylus. ag. 1561> δύσμαχα δ' ἔστι κρῖναι.
<aeschylus. ag. 1562> φέρει φέροντ', ἐκτίνει δ' ὁ καίνων.
<aeschylus. ag. 1563> μίμνει δὲ μίμνοντος ἐν θρόνῳ Διὸς
<aeschylus. ag. 1564> παθεῖν τὸν ἔρξαντα: θέσμιον γάρ.
<aeschylus. ag. 1565> τίς ἂν γονὰν ἀραῖον ἐκβάλοι δόμων;
<aeschylus. ag. 1566> κεκόλληται γένος πρὸς ἄτᾳ.
<aeschylus. ag. 1567> ἐς τόνδ' ἐνέβης ξὺν ἀληθείᾳ
<aeschylus. ag. 1568> χρησμόν. ἐγὼ δ' οὖν
<aeschylus. ag. 1569> ἐθέλω δαίμονι τῷ Πλεισθενιδῶν
<aeschylus. ag. 1570> ὅρκους θεμένη τάδε μὲν στέργειν,
<aeschylus. ag. 1571> δύστλητά περ ὄνθ': ὃ δὲ λοιπόν, ἰόντ'
<aeschylus. ag. 1572> ἐκ τῶνδε δόμων ἄλλην γενεὰν
<aeschylus. ag. 1573> τρίβειν θανάτοις αὐθένταισι.
<aeschylus. ag. 1574> κτεάνων τε μέρος
<aeschylus. ag. 1575> βαιὸν ἐχούσῃ πᾶν ἀπόχρη μοι
<aeschylus. ag. 1575> μανίας μελάθρων
<aeschylus. ag. 1576> ἀλληλοφόνους ἀφελούσῃ.
<aeschylus. ag. 1577> ὦ φέγγος εὖφρον ἡμέρας δικηφόρου.
<aeschylus. ag. 1578> φαίην ἂν ἤδη νῦν βροτῶν τιμαόρους
<aeschylus. ag. 1579> θεοὺς ἄνωθεν γῆς ἐποπτεύειν ἄχη,
<aeschylus. ag. 1580> ἰδὼν ὑφαντοῖς ἐν πέπλοις, ̓Ερινύων
<aeschylus. ag. 1581> τὸν ἄνδρα τόνδε κείμενον φίλως ἐμοί,
<aeschylus. ag. 1582> χερὸς πατρῴας ἐκτίνοντα μηχανάς.
<aeschylus. ag. 1583> ̓Ατρεὺς γὰρ ἄρχων τῆσδε γῆς, τούτου πατήρ,
<aeschylus. ag. 1584> πατέρα Θυέστην τὸν ἐμόν, ὡς τορῶς φράσαι,
<aeschylus. ag. 1585> αὑτοῦ δ' ἀδελφόν, ἀμφίλεκτος ὢν κράτει,
<aeschylus. ag. 1586> ἠνδρηλάτησεν ἐκ πόλεώς τε καὶ δόμων.
<aeschylus. ag. 1587> καὶ προστρόπαιος ἑστίας μολὼν πάλιν
<aeschylus. ag. 1588> τλήμων Θυέστης μοῖραν ηὕρετ' ἀσφαλῆ,
<aeschylus. ag. 1589> τὸ μὴ θανὼν πατρῷον αἱμάξαι πέδον,
<aeschylus. ag. 1590> αὐτός: ξένια δὲ τοῦδε δύσθεος πατὴρ
<aeschylus. ag. 1591> ̓Ατρεύς, προθύμως μᾶλλον ἢ φίλως, πατρὶ
<aeschylus. ag. 1592> τὠμῷ, κρεουργὸν ἦμαρ εὐθύμως ἄγειν
<aeschylus. ag. 1593> δοκῶν, παρέσχε δαῖτα παιδείων κρεῶν.
<aeschylus. ag. 1594> τὰ μὲν ποδήρη καὶ χερῶν ἄκρους κτένας
<aeschylus. ag. 1595> ἔθρυπτ', ἄνωθεν
<aeschylus. ag. 1597> ἀνδρακὰς καθήμενος.
<aeschylus. ag. 1598> ἄσημα δ' αὐτῶν αὐτίκ' ἀγνοίᾳ λαβὼν
<aeschylus. ag. 1599> ἔσθει βορὰν ἄσωτον, ὡς ὁρᾷς, γένει.
<aeschylus. ag. 1600> κἄπειτ' ἐπιγνοὺς ἔργον οὐ καταίσιον
<aeschylus. ag. 1601> ᾤμωξεν, ἀμπίπτει δ' ἀπὸ σφαγὴν ἐρῶν,
<aeschylus. ag. 1600> μόρον δ' ἄφερτον Πελοπίδαις ἐπεύχεται,
<aeschylus. ag. 1601> λάκτισμα δείπνου ξυνδίκως τιθεὶς ἀρᾷ,
<aeschylus. ag. 1602> οὕτως ὀλέσθαι πᾶν τὸ Πλεισθένους γένος.
<aeschylus. ag. 1603> ἐκ τῶνδέ σοι πεσόντα τόνδ' ἰδεῖν πάρα.
<aeschylus. ag. 1604> κἀγὼ δίκαιος τοῦδε τοῦ φόνου ῥαφεύς.
<aeschylus. ag. 1605> τρίτον γὰρ ὄντα μ' ἐπὶ δυσαθλίῳ πατρὶ
<aeschylus. ag. 1606> συνεξελαύνει τυτθὸν ὄντ' ἐν σπαργάνοις:
<aeschylus. ag. 1607> τραφέντα δ' αὖθις ἡ δίκη κατήγαγεν.
<aeschylus. ag. 1608> καὶ τοῦδε τἀνδρὸς ἡψάμην θυραῖος ὤν,
<aeschylus. ag. 1609> πᾶσαν συνάψας μηχανὴν δυσβουλίας.
<aeschylus. ag. 1610> οὕτω καλὸν δὴ καὶ τὸ κατθανεῖν ἐμοί,
<aeschylus. ag. 1611> ἰδόντα τοῦτον τῆς δίκης ἐν ἕρκεσιν.
<aeschylus. ag. 1612> Αἴγισθ', ὑβρίζειν ἐν κακοῖσιν οὐ σέβω.
<aeschylus. ag. 1613> σὺ δ' ἄνδρα τόνδε φὴς ἑκὼν κατακτανεῖν,
<aeschylus. ag. 1614> μόνος δ' ἔποικτον τόνδε βουλεῦσαι φόνον:
<aeschylus. ag. 1615> οὔ φημ' ἀλύξειν ἐν δίκῃ τὸ σὸν κάρα
<aeschylus. ag. 1616> δημορριφεῖς, σάφ' ἴσθι, λευσίμους ἀράς.
<aeschylus. ag. 1617> σὺ ταῦτα φωνεῖς νερτέρᾳ προσήμενος
<aeschylus. ag. 1618> κώπῃ, κρατούντων τῶν ἐπὶ ζυγῷ δορός;
<aeschylus. ag. 1619> γνώσῃ γέρων ὢν ὡς διδάσκεσθαι βαρὺ
<aeschylus. ag. 1620> τῷ τηλικούτῳ, σωφρονεῖν εἰρημένον.
<aeschylus. ag. 1621> δεσμὸς δὲ καὶ τὸ γῆρας αἵ τε νήστιδες
<aeschylus. ag. 1622> δύαι διδάσκειν ἐξοχώταται φρενῶν
<aeschylus. ag. 1623> ἰατρομάντεις. οὐχ ὁρᾷς ὁρῶν τάδε;
<aeschylus. ag. 1624> πρὸς κέντρα μὴ λάκτιζε, μὴ παίσας μογῇς.
<aeschylus. ag. 1625> γύναι, σὺ τοὺς ἥκοντας ἐκ μάχης μένων
<aeschylus. ag. 1626> οἰκουρὸς εὐνὴν ἀνδρὸς αἰσχύνων ἅμα
<aeschylus. ag. 1627> ἀνδρὶ στρατηγῷ τόνδ' ἐβούλευσας μόρον;
<aeschylus. ag. 1628> καὶ ταῦτα τἄπη κλαυμάτων ἀρχηγενῆ.
<aeschylus. ag. 1629> ̓Ορφεῖ δὲ γλῶσσαν τὴν ἐναντίαν ἔχεις.
<aeschylus. ag. 1630> ὁ μὲν γὰρ ἦγε πάντ' ἀπὸ φθογγῆς χαρᾷ,
<aeschylus. ag. 1631> σὺ δ' ἐξορίνας νηπίοις ὑλάγμασιν
<aeschylus. ag. 1632> ἄξῃ: κρατηθεὶς δ' ἡμερώτερος φανῇ.
<aeschylus. ag. 1633> ὡς δὴ σύ μοι τύραννος ̓Αργείων ἔσῃ,
<aeschylus. ag. 1634> ὃς οὐκ, ἐπειδὴ τῷδ' ἐβούλευσας μόρον,
<aeschylus. ag. 1635> δρᾶσαι τόδ' ἔργον οὐκ ἔτλης αὐτοκτόνως.
<aeschylus. ag. 1636> τὸ γὰρ δολῶσαι πρὸς γυναικὸς ἦν σαφῶς:
<aeschylus. ag. 1637> ἐγὼ δ' ὕποπτος ἐχθρὸς ἦ παλαιγενής.
<aeschylus. ag. 1638> ἐκ τῶν δὲ τοῦδε χρημάτων πειράσομαι
<aeschylus. ag. 1639> ἄρχειν πολιτῶν: τὸν δὲ μὴ πειθάνορα
<aeschylus. ag. 1640> ζεύξω βαρείαις οὔτι μοι σειραφόρον
<aeschylus. ag. 1641> κριθῶντα πῶλον: ἀλλ' ὁ δυσφιλὴς σκότῳ
<aeschylus. ag. 1642> λιμὸς ξύνοικος μαλθακόν σφ' ἐπόψεται.
<aeschylus. ag. 1643> τί δὴ τὸν ἄνδρα τόνδ' ἀπὸ ψυχῆς κακῆς
<aeschylus. ag. 1644> οὐκ αὐτὸς ἠνάριζες, ἀλλά νιν γυνὴ
<aeschylus. ag. 1645> χώρας μίασμα καὶ θεῶν ἐγχωρίων
<aeschylus. ag. 1646> ἔκτειν';̓Ορέστης ἆρά που βλέπει φάος,
<aeschylus. ag. 1647> ὅπως κατελθὼν δεῦρο πρευμενεῖ τύχῃ
<aeschylus. ag. 1648> ἀμφοῖν γένηται τοῖνδε παγκρατὴς φονεύς;
<aeschylus. ag. 1649> ἀλλ' ἐπεὶ δοκεῖς τάδ' ἔρδειν καὶ λέγειν, γνώσῃ τάχα
<aeschylus. ag. 1650> εἶα δή, φίλοι λοχῖται, τοὔργον οὐχ ἑκὰς τόδε.
<aeschylus. ag. 1651> εἶα δή, ξίφος πρόκωπον πᾶς τις εὐτρεπιζέτω.
<aeschylus. ag. 1652> ἀλλὰ κἀγὼ μὴν πρόκωπος οὐκ ἀναίνομαι θανεῖν.
<aeschylus. ag. 1653> δεχομένοις λέγεις θανεῖν σε: τὴν τύχην δ' αἱρούμεθα.
<aeschylus. ag. 1654> μηδαμῶς, ὦ φίλτατ' ἀνδρῶν, ἄλλα δράσωμεν κακά.
<aeschylus. ag. 1655> ἀλλὰ καὶ τάδ' ἐξαμῆσαι πολλά, δύστηνον θέρος.
<aeschylus. ag. 1656> πημονῆς δ' ἅλις γ' ὑπάρχει: μηδὲν αἱματώμεθα.
<aeschylus. ag. 1657> στείχετ' αἰδοῖοι γέροντες πρὸς δόμους, πεπρωμένοις τούσδε
<aeschylus. ag. 1658> πρὶν παθεῖν εἴξαντες ὥρᾳ: χρῆν τάδ' ὡς ἐπράξαμεν.
<aeschylus. ag. 1659> εἰ δέ τοι μόχθων γένοιτο τῶνδ' ἅλις, δεχοίμεθ' ἄν,
<aeschylus. ag. 1660> δαίμονος χηλῇ βαρείᾳ δυστυχῶς πεπληγμένοι.
<aeschylus. ag. 1661> ὧδ' ἔχει λόγος γυναικός, εἴ τις ἀξιοῖ μαθεῖν.
<aeschylus. ag. 1662> ἀλλὰ τούσδ' ἐμοὶ ματαίαν γλῶσσαν ὧδ' ἀπανθίσαι
<aeschylus. ag. 1663> κἀκβαλεῖν ἔπη τοιαῦτα δαίμονος πειρωμένους,
<aeschylus. ag. 1664> σώφρονος γνώμης θ' ἁμαρτεῖν τὸν κρατοῦντά θ' ὑβρίσαι.
<aeschylus. ag. 1665> οὐκ ἂν ̓Αργείων τόδ' εἴη, φῶτα προσσαίνειν κακόν.
<aeschylus. ag. 1666> ἀλλ' ἐγώ ς' ἐν ὑστέραισιν ἡμέραις μέτειμ' ἔτι.
<aeschylus. ag. 1667> οὔκ, ἐὰν δαίμων, ̓Ορέστην δεῦρ' ἀπευθύνῃ μολεῖν.
<aeschylus. ag. 1668> οἶδ' ἐγὼ φεύγοντας ἄνδρας ἐλπίδας σιτουμένους.
<aeschylus. ag. 1669> πρᾶσσε, πιαίνου, μιαίνων τὴν δίκην, ἐπεὶ πάρα.
<aeschylus. ag. 1670> ἴσθι μοι δώσων ἄποινα τῆσδε μωρίας χάριν.
<aeschylus. ag. 1671> κόμπασον θαρσῶν, ἀλέκτωρ ὥστε θηλείας πέλας.
<aeschylus. ag. 1672> μὴ προτιμήσῃς ματαίων τῶνδ' ὑλαγμάτων: ἐγὼ
<aeschylus. ag. 1673> καὶ σὺ θήσομεν κρατοῦντε τῶνδε δωμάτων καλῶς.
