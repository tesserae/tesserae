<hom.od 1.1>	ἄνδρα μοι ἔννεπε, μοῦσα, πολύτροπον, ὃς μάλα πολλὰ
<hom.od 1.2>	πλάγχθη, ἐπεὶ Τροίης ἱερὸν πτολίεθρον ἔπερσεν:
<hom.od 1.3>	πολλῶν δ' ἀνθρώπων ἴδεν ἄστεα καὶ νόον ἔγνω,
<hom.od 1.4>	πολλὰ δ' ὅ γ' ἐν πόντῳ πάθεν ἄλγεα ὃν κατὰ θυμόν,
<hom.od 1.5>	ἀρνύμενος ἥν τε ψυχὴν καὶ νόστον ἑταίρων.
<hom.od 1.6>	ἀλλ' οὐδ' ὣς ἑτάρους ἐρρύσατο, ἱέμενός περ:
<hom.od 1.7>	αὐτῶν γὰρ σφετέρῃσιν ἀτασθαλίῃσιν ὄλοντο,
<hom.od 1.8>	νήπιοι, οἳ κατὰ βοῦς ̔Υπερίονος ̓Ηελίοιο
<hom.od 1.9>	ἤσθιον: αὐτὰρ ὁ τοῖσιν ἀφείλετο νόστιμον ἦμαρ.
<hom.od 1.10>	τῶν ἁμόθεν γε,  θεά, θύγατερ Διός, εἰπὲ καὶ ἡμῖν.

<hom.od 1.11>	ἔνθ' ἄλλοι μὲν πάντες, ὅσοι φύγον αἰπὺν ὄλεθρον,
<hom.od 1.12>	οἴκοι ἔσαν, πόλεμόν τε πεφευγότες ἠδὲ θάλασσαν:
<hom.od 1.13>	τὸν δ' οἶον νόστου κεχρημένον ἠδὲ γυναικὸς
<hom.od 1.14>	νύμφη πότνι' ἔρυκε Καλυψὼ δῖα θεάων
<hom.od 1.15>	ἐν σπέσσι γλαφυροῖσι,  λιλαιομένη πόσιν εἶναι.
<hom.od 1.16>	ἀλλ' ὅτε δὴ ἔτος ἦλθε περιπλομένων ἐνιαυτῶν,
<hom.od 1.17>	τῷ οἱ ἐπεκλώσαντο θεοὶ οἶκόνδε νέεσθαι
<hom.od 1.18>	εἰς ̓Ιθάκην, οὐδ' ἔνθα πεφυγμένος ἦεν ἀέθλων
<hom.od 1.19>	καὶ μετὰ οἷσι φίλοισι. θεοὶ δ' ἐλέαιρον ἅπαντες
<hom.od 1.20>	νόσφι Ποσειδάωνος: ὁ δ' ἀσπερχὲς μενέαινεν
<hom.od 1.21>	ἀντιθέῳ ̓Οδυσῆι πάρος ἣν γαῖαν ἱκέσθαι.

<hom.od 1.22>	ἀλλ' ὁ μὲν Αἰθίοπας μετεκίαθε τηλόθ' ἐόντας,
<hom.od 1.23>	Αἰθίοπας τοὶ διχθὰ δεδαίαται, ἔσχατοι ἀνδρῶν,
<hom.od 1.24>	οἱ μὲν δυσομένου ̔Υπερίονος οἱ δ' ἀνιόντος,
<hom.od 1.25>	ἀντιόων ταύρων τε καὶ ἀρνειῶν ἑκατόμβης.
<hom.od 1.26>	ἔνθ' ὅ γ' ἐτέρπετο δαιτὶ παρήμενος: οἱ δὲ δὴ ἄλλοι
<hom.od 1.27>	Ζηνὸς ἐνὶ μεγάροισιν ̓Ολυμπίου ἁθρόοι ἦσαν.
<hom.od 1.28>	τοῖσι δὲ μύθων ἦρχε πατὴρ ἀνδρῶν τε θεῶν τε:
<hom.od 1.29>	μνήσατο γὰρ κατὰ θυμὸν ἀμύμονος Αἰγίσθοιο,
<hom.od 1.30>	τόν ῥ' ̓Αγαμεμνονίδης τηλεκλυτὸς ἔκταν' ̓Ορέστης:
<hom.od 1.31>	τοῦ ὅ γ' ἐπιμνησθεὶς ἔπε' ἀθανάτοισι μετηύδα:

<hom.od 1.32>	“ὢ πόποι, οἷον δή νυ θεοὺς βροτοὶ αἰτιόωνται:
<hom.od 1.33>	ἐξ ἡμέων γάρ φασι κάκ' ἔμμεναι, οἱ δὲ καὶ αὐτοὶ
<hom.od 1.34>	σφῇσιν ἀτασθαλίῃσιν ὑπὲρ μόρον ἄλγε' ἔχουσιν,
<hom.od 1.35>	ὡς καὶ νῦν Αἴγισθος ὑπὲρ μόρον ̓Ατρεί̈δαο
<hom.od 1.36>	γῆμ' ἄλοχον μνηστήν, τὸν δ' ἔκτανε νοστήσαντα,
<hom.od 1.37>	εἰδὼς αἰπὺν ὄλεθρον, ἐπεὶ πρό οἱ εἴπομεν ἡμεῖς,
<hom.od 1.38>	̔Ερμείαν πέμψαντες, ἐύσκοπον ἀργεϊφόντην,
<hom.od 1.39>	μήτ' αὐτὸν κτείνειν μήτε μνάασθαι ἄκοιτιν:
<hom.od 1.40>	ἐκ γὰρ ̓Ορέσταο τίσις ἔσσεται ̓Ατρεί̈δαο,
<hom.od 1.41>	ὁππότ' ἂν ἡβήσῃ τε καὶ ἧς ἱμείρεται αἴης.
<hom.od 1.42>	ὣς ἔφαθ' ̔Ερμείας, ἀλλ' οὐ φρένας Αἰγίσθοιο
<hom.od 1.43>	πεῖθ' ἀγαθὰ φρονέων: νῦν δ' ἁθρόα πάντ' ἀπέτισεν.”

<hom.od 1.44>	τὸν δ' ἠμείβετ' ἔπειτα θεά, γλαυκῶπις ̓Αθήνη:
<hom.od 1.45>	“ὦ πάτερ ἡμέτερε Κρονίδη,  ὕπατε κρειόντων,
<hom.od 1.46>	καὶ λίην κεῖνός γε ἐοικότι κεῖται ὀλέθρῳ:
<hom.od 1.47>	ὡς ἀπόλοιτο καὶ ἄλλος, ὅτις τοιαῦτά γε ῥέζοι:
<hom.od 1.48>	ἀλλά μοι ἀμφ' ̓Οδυσῆι δαί̈φρονι δαίεται ἦτορ,
<hom.od 1.49>	δυσμόρῳ, ὃς δὴ δηθὰ φίλων ἄπο πήματα πάσχει
<hom.od 1.50>	νήσῳ ἐν ἀμφιρύτῃ,  ὅθι τ' ὀμφαλός ἐστι θαλάσσης.
<hom.od 1.51>	νῆσος δενδρήεσσα, θεὰ δ' ἐν δώματα ναίει,
<hom.od 1.52>	̓́Ατλαντος θυγάτηρ ὀλοόφρονος, ὅς τε θαλάσσης
<hom.od 1.53>	πάσης βένθεα οἶδεν, ἔχει δέ τε κίονας αὐτὸς
<hom.od 1.54>	μακράς, αἳ γαῖάν τε καὶ οὐρανὸν ἀμφὶς ἔχουσιν.
<hom.od 1.55>	τοῦ θυγάτηρ δύστηνον ὀδυρόμενον κατερύκει,
<hom.od 1.56>	αἰεὶ δὲ μαλακοῖσι καὶ αἱμυλίοισι λόγοισιν
<hom.od 1.57>	θέλγει, ὅπως ̓Ιθάκης ἐπιλήσεται: αὐτὰρ ̓Οδυσσεύς,
<hom.od 1.58>	ἱέμενος καὶ καπνὸν ἀποθρῴσκοντα νοῆσαι
<hom.od 1.59>	ἧς γαίης, θανέειν ἱμείρεται. οὐδέ νυ σοί περ
<hom.od 1.60>	ἐντρέπεται φίλον ἦτορ,  ̓Ολύμπιε. οὔ νύ τ' ̓Οδυσσεὺς
<hom.od 1.61>	̓Αργείων παρὰ νηυσὶ χαρίζετο ἱερὰ ῥέζων
<hom.od 1.62>	Τροίῃ ἐν εὐρείῃ; τί νύ οἱ τόσον ὠδύσαο, Ζεῦ;”

<hom.od 1.63>	τὴν δ' ἀπαμειβόμενος προσέφη νεφεληγερέτα Ζεύς:”
<hom.od 1.64>	“τέκνον ἐμόν, ποῖόν σε ἔπος φύγεν ἕρκος ὀδόντων.
<hom.od 1.65>	πῶς ἂν ἔπειτ' ̓Οδυσῆος ἐγὼ θείοιο λαθοίμην,
<hom.od 1.66>	ὃς περὶ μὲν νόον ἐστὶ βροτῶν, περὶ δ' ἱρὰ θεοῖσιν
<hom.od 1.67>	ἀθανάτοισιν ἔδωκε, τοὶ οὐρανὸν εὐρὺν ἔχουσιν;
<hom.od 1.68>	ἀλλὰ Ποσειδάων γαιήοχος ἀσκελὲς αἰεὶ
<hom.od 1.69>	Κύκλωπος κεχόλωται, ὃν ὀφθαλμοῦ ἀλάωσεν,
<hom.od 1.70>	ἀντίθεον Πολύφημον,  ὅου κράτος ἐστὶ μέγιστον
<hom.od 1.71>	πᾶσιν Κυκλώπεσσι: Θόωσα δέ μιν τέκε νύμφη,
<hom.od 1.72>	Φόρκυνος θυγάτηρ ἁλὸς ἀτρυγέτοιο μέδοντος,
<hom.od 1.73>	ἐν σπέσσι γλαφυροῖσι Ποσειδάωνι μιγεῖσα.
<hom.od 1.74>	ἐκ τοῦ δὴ ̓Οδυσῆα Ποσειδάων ἐνοσίχθων
<hom.od 1.75>	οὔ τι κατακτείνει,  πλάζει δ' ἀπὸ πατρίδος αἴης.
<hom.od 1.76>	ἀλλ' ἄγεθ', ἡμεῖς οἵδε περιφραζώμεθα πάντες
<hom.od 1.77>	νόστον, ὅπως ἔλθῃσι: Ποσειδάων δὲ μεθήσει
<hom.od 1.78>	ὃν χόλον: οὐ μὲν γὰρ τι δυνήσεται ἀντία πάντων
<hom.od 1.79>	ἀθανάτων ἀέκητι θεῶν ἐριδαινέμεν οἶος.”

<hom.od 1.80>	τὸν δ' ἠμείβετ' ἔπειτα θεά,  γλαυκῶπις ̓Αθήνη:
<hom.od 1.81>	“ὦ πάτερ ἡμέτερε Κρονίδη, ὕπατε κρειόντων,
<hom.od 1.82>	εἰ μὲν δὴ νῦν τοῦτο φίλον μακάρεσσι θεοῖσιν,
<hom.od 1.83>	νοστῆσαι ̓Οδυσῆα πολύφρονα ὅνδε δόμονδε,
<hom.od 1.84>	̔Ερμείαν μὲν ἔπειτα διάκτορον ἀργεϊφόντην
<hom.od 1.85>	νῆσον ἐς ̓Ωγυγίην ὀτρύνομεν,  ὄφρα τάχιστα
<hom.od 1.86>	νύμφῃ ἐυπλοκάμῳ εἴπῃ νημερτέα βουλήν,
<hom.od 1.87>	νόστον ̓Οδυσσῆος ταλασίφρονος, ὥς κε νέηται:
<hom.od 1.88>	αὐτὰρ ἐγὼν ̓Ιθάκηνδ' ἐσελεύσομαι, ὄφρα οἱ υἱὸν
<hom.od 1.89>	μᾶλλον ἐποτρύνω καί οἱ μένος ἐν φρεσὶ θείω,
<hom.od 1.90>	εἰς ἀγορὴν καλέσαντα κάρη κομόωντας ̓Αχαιοὺς
<hom.od 1.91>	πᾶσι μνηστήρεσσιν ἀπειπέμεν, οἵ τέ οἱ αἰεὶ
<hom.od 1.92>	μῆλ' ἁδινὰ σφάζουσι καὶ εἰλίποδας ἕλικας βοῦς.
<hom.od 1.93>	πέμψω δ' ἐς Σπάρτην τε καὶ ἐς Πύλον ἠμαθόεντα
<hom.od 1.94>	νόστον πευσόμενον πατρὸς φίλου, ἤν που ἀκούσῃ,
<hom.od 1.95>	ἠδ' ἵνα μιν κλέος ἐσθλὸν ἐν ἀνθρώποισιν ἔχῃσιν.”

<hom.od 1.95>	ὣς εἰποῦς' ὑπὸ ποσσὶν ἐδήσατο καλὰ πέδιλα,
<hom.od 1.96>	ἀμβρόσια χρύσεια, τά μιν φέρον ἠμὲν ἐφ' ὑγρὴν
<hom.od 1.97>	ἠδ' ἐπ' ἀπείρονα γαῖαν ἅμα πνοιῇς ἀνέμοιο:
<hom.od 1.98>	εἵλετο δ' ἄλκιμον ἔγχος, ἀκαχμένον ὀξέι χαλκῷ,
<hom.od 1.100>	βριθὺ μέγα στιβαρόν,  τῷ δάμνησι στίχας ἀνδρῶν
<hom.od 1.101>	ἡρώων, τοῖσίν τε κοτέσσεται ὀβριμοπάτρη.
<hom.od 1.102>	βῆ δὲ κατ' Οὐλύμποιο καρήνων ἀίξασα,
<hom.od 1.103>	στῆ δ' ̓Ιθάκης ἐνὶ δήμῳ ἐπὶ προθύροις ̓Οδυσῆος,
<hom.od 1.104>	οὐδοῦ ἐπ' αὐλείου: παλάμῃ δ' ἔχε χάλκεον ἔγχος,
<hom.od 1.105>	εἰδομένη ξείνῳ,  Ταφίων ἡγήτορι Μέντῃ.
<hom.od 1.106>	εὗρε δ' ἄρα μνηστῆρας ἀγήνορας. οἱ μὲν ἔπειτα
<hom.od 1.107>	πεσσοῖσι προπάροιθε θυράων θυμὸν ἔτερπον
<hom.od 1.108>	ἥμενοι ἐν ῥινοῖσι βοῶν, οὓς ἔκτανον αὐτοί:
<hom.od 1.109>	κήρυκες δ' αὐτοῖσι καὶ ὀτρηροὶ θεράποντες
<hom.od 1.110>	οἱ μὲν οἶνον ἔμισγον ἐνὶ κρητῆρσι καὶ ὕδωρ,
<hom.od 1.111>	οἱ δ' αὖτε σπόγγοισι πολυτρήτοισι τραπέζας
<hom.od 1.112>	νίζον καὶ πρότιθεν, τοὶ δὲ κρέα πολλὰ δατεῦντο.

<hom.od 1.113>	τὴν δὲ πολὺ πρῶτος ἴδε Τηλέμαχος θεοειδής,
<hom.od 1.114>	ἧστο γὰρ ἐν μνηστῆρσι φίλον τετιημένος ἦτορ,
<hom.od 1.115>	ὀσσόμενος πατέρ' ἐσθλὸν ἐνὶ φρεσίν,  εἴ ποθεν ἐλθὼν
<hom.od 1.116>	μνηστήρων τῶν μὲν σκέδασιν κατὰ δώματα θείη,
<hom.od 1.117>	τιμὴν δ' αὐτὸς ἔχοι καὶ δώμασιν οἷσιν ἀνάσσοι.
<hom.od 1.118>	τὰ φρονέων, μνηστῆρσι μεθήμενος, εἴσιδ' ̓Αθήνην.
<hom.od 1.119>	βῆ δ' ἰθὺς προθύροιο, νεμεσσήθη δ' ἐνὶ θυμῷ
<hom.od 1.120>	ξεῖνον δηθὰ θύρῃσιν ἐφεστάμεν: ἐγγύθι δὲ στὰς
<hom.od 1.121>	χεῖρ' ἕλε δεξιτερὴν καὶ ἐδέξατο χάλκεον ἔγχος,
<hom.od 1.122>	καί μιν φωνήσας ἔπεα πτερόεντα προσηύδα:

<hom.od 1.123>	“χαῖρε, ξεῖνε, παρ' ἄμμι φιλήσεαι: αὐτὰρ ἔπειτα
<hom.od 1.124>	δείπνου πασσάμενος μυθήσεαι ὅττεό σε χρή.”

<hom.od 1.125>	“ὣς εἰπὼν ἡγεῖθ',  ἡ δ' ἕσπετο Παλλὰς ̓Αθήνη.
<hom.od 1.126>	οἱ δ' ὅτε δή ῥ' ἔντοσθεν ἔσαν δόμου ὑψηλοῖο,
<hom.od 1.127>	ἔγχος μέν ῥ' ἔστησε φέρων πρὸς κίονα μακρὴν
<hom.od 1.128>	δουροδόκης ἔντοσθεν ἐυξόου, ἔνθα περ ἄλλα
<hom.od 1.129>	ἔγχε' ̓Οδυσσῆος ταλασίφρονος ἵστατο πολλά,
<hom.od 1.130>	αὐτὴν δ' ἐς θρόνον εἷσεν ἄγων,  ὑπὸ λῖτα πετάσσας,
<hom.od 1.131>	καλὸν δαιδάλεον: ὑπὸ δὲ θρῆνυς ποσὶν ἦεν.
<hom.od 1.132>	πὰρ δ' αὐτὸς κλισμὸν θέτο ποικίλον, ἔκτοθεν ἄλλων
<hom.od 1.133>	μνηστήρων, μὴ ξεῖνος ἀνιηθεὶς ὀρυμαγδῷ
<hom.od 1.134>	δείπνῳ ἁδήσειεν, ὑπερφιάλοισι μετελθών,
<hom.od 1.135>	ἠδ' ἵνα μιν περὶ πατρὸς ἀποιχομένοιο ἔροιτο.
<hom.od 1.136>	χέρνιβα δ' ἀμφίπολος προχόῳ ἐπέχευε φέρουσα
<hom.od 1.137>	καλῇ χρυσείῃ, ὑπὲρ ἀργυρέοιο λέβητος,
<hom.od 1.138>	νίψασθαι: παρὰ δὲ ξεστὴν ἐτάνυσσε τράπεζαν.
<hom.od 1.139>	σῖτον δ' αἰδοίη ταμίη παρέθηκε φέρουσα,
<hom.od 1.140>	εἴδατα πόλλ' ἐπιθεῖσα,  χαριζομένη παρεόντων:
<hom.od 1.141>	δαιτρὸς δὲ κρειῶν πίνακας παρέθηκεν ἀείρας
<hom.od 1.142>	παντοίων, παρὰ δέ σφι τίθει χρύσεια κύπελλα:
<hom.od 1.143>	κῆρυξ δ' αὐτοῖσιν θάμ' ἐπῴχετο οἰνοχοεύων.

<hom.od 1.144>	ἐς δ' ἦλθον μνηστῆρες ἀγήνορες. οἱ μὲν ἔπειτα
<hom.od 1.145>	ἑξείης ἕζοντο κατὰ κλισμούς τε θρόνους τε,
<hom.od 1.146>	τοῖσι δὲ κήρυκες μὲν ὕδωρ ἐπὶ χεῖρας ἔχευαν,
<hom.od 1.147>	σῖτον δὲ δμῳαὶ παρενήνεον ἐν κανέοισιν,
<hom.od 1.148>	κοῦροι δὲ κρητῆρας ἐπεστέψαντο ποτοῖο.
<hom.od 1.149>	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
<hom.od 1.150>	αὐτὰρ ἐπεὶ πόσιος καὶ ἐδητύος ἐξ ἔρον ἕντο
<hom.od 1.151>	μνηστῆρες, τοῖσιν μὲν ἐνὶ φρεσὶν ἄλλα μεμήλει,
<hom.od 1.152>	μολπή τ' ὀρχηστύς τε: τὰ γὰρ τ' ἀναθήματα δαιτός:
<hom.od 1.153>	κῆρυξ δ' ἐν χερσὶν κίθαριν περικαλλέα θῆκεν
<hom.od 1.154>	Φημίῳ, ὅς ῥ' ἤειδε παρὰ μνηστῆρσιν ἀνάγκῃ.
<hom.od 1.155>	ἦ τοι ὁ φορμίζων ἀνεβάλλετο καλὸν ἀείδειν.

<hom.od 1.156>	αὐτὰρ Τηλέμαχος προσέφη γλαυκῶπιν ̓Αθήνην,
<hom.od 1.157>	ἄγχι σχὼν κεφαλήν, ἵνα μὴ πευθοίαθ' οἱ ἄλλοι:
<hom.od 1.158>	“ξεῖνε φίλ', ἦ καὶ μοι νεμεσήσεαι ὅττι κεν εἴπω;
<hom.od 1.159>	τούτοισιν μὲν ταῦτα μέλει, κίθαρις καὶ ἀοιδή,
<hom.od 1.160>	ῥεῖ',  ἐπεὶ ἀλλότριον βίοτον νήποινον ἔδουσιν,
<hom.od 1.161>	ἀνέρος, οὗ δή που λεύκ' ὀστέα πύθεται ὄμβρῳ
<hom.od 1.162>	κείμεν' ἐπ' ἠπείρου, ἢ εἰν ἁλὶ κῦμα κυλίνδει.
<hom.od 1.163>	εἰ κεῖνόν γ' ̓Ιθάκηνδε ἰδοίατο νοστήσαντα,
<hom.od 1.164>	πάντες κ' ἀρησαίατ' ἐλαφρότεροι πόδας εἶναι
<hom.od 1.165>	ἢ ἀφνειότεροι χρυσοῖό τε ἐσθῆτός τε.
<hom.od 1.166>	νῦν δ' ὁ μὲν ὣς ἀπόλωλε κακὸν μόρον, οὐδέ τις ἡμῖν
<hom.od 1.167>	θαλπωρή, εἴ πέρ τις ἐπιχθονίων ἀνθρώπων
<hom.od 1.168>	φῇσιν ἐλεύσεσθαι: τοῦ δ' ὤλετο νόστιμον ἦμαρ.
<hom.od 1.169>	ἀλλ' ἄγε μοι τόδε εἰπὲ καὶ ἀτρεκέως κατάλεξον:
<hom.od 1.170>	τίς  πόθεν εἰς ἀνδρῶν; πόθι τοι πόλις ἠδὲ τοκῆες;
<hom.od 1.171>	ὁπποίης τ' ἐπὶ νηὸς ἀφίκεο: πῶς δέ σε ναῦται
<hom.od 1.172>	ἤγαγον εἰς ̓Ιθάκην; τίνες ἔμμεναι εὐχετόωντο;
<hom.od 1.173>	οὐ μὲν γὰρ τί σε πεζὸν ὀίομαι ἐνθάδ' ἱκέσθαι.
<hom.od 1.174>	καί μοι τοῦτ' ἀγόρευσον ἐτήτυμον, ὄφρ' ἐὺ εἰδῶ,
<hom.od 1.175>	ἠὲ νέον μεθέπεις ἦ καὶ πατρώιός ἐσσι
<hom.od 1.176>	ξεῖνος, ἐπεὶ πολλοὶ ἴσαν ἀνέρες ἡμέτερον δῶ
<hom.od 1.177>	ἄλλοι, ἐπεὶ καὶ κεῖνος ἐπίστροφος ἦν ἀνθρώπων.”

<hom.od 1.178>	τὸν δ' αὖτε προσέειπε θεά, γλαυκῶπις ̓Αθήνη:
<hom.od 1.179>	“τοιγὰρ ἐγώ τοι ταῦτα μάλ' ἀτρεκέως ἀγορεύσω.
<hom.od 1.180>	Μέντης ̓Αγχιάλοιο δαί̈φρονος εὔχομαι εἶναι
<hom.od 1.181>	υἱός, ἀτὰρ Ταφίοισι φιληρέτμοισιν ἀνάσσω.
<hom.od 1.182>	νῦν δ' ὧδε ξὺν νηὶ κατήλυθον ἠδ' ἑτάροισιν
<hom.od 1.183>	πλέων ἐπὶ οἴνοπα πόντον ἐπ' ἀλλοθρόους ἀνθρώπους,
<hom.od 1.184>	ἐς Τεμέσην μετὰ χαλκόν, ἄγω δ' αἴθωνα σίδηρον.
<hom.od 1.185>	νηῦς δέ μοι ἥδ' ἕστηκεν ἐπ' ἀγροῦ νόσφι πόληος,
<hom.od 1.186>	ἐν λιμένι ̔Ρείθρῳ ὑπὸ Νηίῳ ὑλήεντι.
<hom.od 1.187>	ξεῖνοι δ' ἀλλήλων πατρώιοι εὐχόμεθ' εἶναι
<hom.od 1.188>	ἐξ ἀρχῆς, εἴ πέρ τε γέροντ' εἴρηαι ἐπελθὼν
<hom.od 1.189>	Λαέρτην ἥρωα, τὸν οὐκέτι φασὶ πόλινδε
<hom.od 1.190>	ἔρχεσθ',  ἀλλ' ἀπάνευθεν ἐπ' ἀγροῦ πήματα πάσχειν
<hom.od 1.191>	γρηὶ σὺν ἀμφιπόλῳ, ἥ οἱ βρῶσίν τε πόσιν τε
<hom.od 1.192>	παρτιθεῖ, εὖτ' ἄν μιν κάματος κατὰ γυῖα λάβῃσιν
<hom.od 1.193>	ἑρπύζοντ' ἀνὰ γουνὸν ἀλωῆς οἰνοπέδοιο.
<hom.od 1.194>	νῦν δ' ἦλθον: δὴ γάρ μιν ἔφαντ' ἐπιδήμιον εἶναι,
<hom.od 1.195>	σὸν πατέρ': ἀλλά νυ τόν γε θεοὶ βλάπτουσι κελεύθου.
<hom.od 1.196>	οὐ γάρ πω τέθνηκεν ἐπὶ χθονὶ δῖος ̓Οδυσσεύς,
<hom.od 1.197>	ἀλλ' ἔτι που ζωὸς κατερύκεται εὐρέι πόντῳ
<hom.od 1.198>	νήσῳ ἐν ἀμφιρύτῃ, χαλεποὶ δέ μιν ἄνδρες ἔχουσιν
<hom.od 1.199>	ἄγριοι, οἵ που κεῖνον ἐρυκανόως' ἀέκοντα.
<hom.od 1.200>	αὐτὰρ νῦν τοι ἐγὼ μαντεύσομαι,  ὡς ἐνὶ θυμῷ
<hom.od 1.201>	ἀθάνατοι βάλλουσι καὶ ὡς τελέεσθαι ὀίω,
<hom.od 1.202>	οὔτε τι μάντις ἐὼν οὔτ' οἰωνῶν σάφα εἰδώς.
<hom.od 1.203>	οὔ τοι ἔτι δηρόν γε φίλης ἀπὸ πατρίδος αἴης
<hom.od 1.204>	ἔσσεται, οὐδ' εἴ πέρ τε σιδήρεα δέσματ' ἔχῃσιν:
<hom.od 1.205>	φράσσεται ὥς κε νέηται,  ἐπεὶ πολυμήχανός ἐστιν.
<hom.od 1.206>	ἀλλ' ἄγε μοι τόδε εἰπὲ καὶ ἀτρεκέως κατάλεξον,
<hom.od 1.207>	εἰ δὴ ἐξ αὐτοῖο τόσος πάϊς εἰς ̓Οδυσῆος.
<hom.od 1.208>	αἰνῶς μὲν κεφαλήν τε καὶ ὄμματα καλὰ ἔοικας
<hom.od 1.209>	κείνῳ, ἐπεὶ θαμὰ τοῖον ἐμισγόμεθ' ἀλλήλοισιν,
<hom.od 1.210>	πρίν γε τὸν ἐς Τροίην ἀναβήμεναι,  ἔνθα περ ἄλλοι
<hom.od 1.211>	̓Αργείων οἱ ἄριστοι ἔβαν κοίλῃς ἐνὶ νηυσίν:
<hom.od 1.212>	ἐκ τοῦ δ' οὔτ' ̓Οδυσῆα ἐγὼν ἴδον οὔτ' ἔμ' ἐκεῖνος.”

<hom.od 1.213>	τὴν δ' αὖ Τηλέμαχος πεπνυμένος ἀντίον ηὔδα:
<hom.od 1.214>	“τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
<hom.od 1.215>	μήτηρ μέν τέ μέ φησι τοῦ ἔμμεναι,  αὐτὰρ ἐγώ γε
<hom.od 1.216>	οὐκ οἶδ': οὐ γάρ πώ τις ἑὸν γόνον αὐτὸς ἀνέγνω.
<hom.od 1.217>	ὡς δὴ ἐγώ γ' ὄφελον μάκαρός νύ τευ ἔμμεναι υἱὸς
<hom.od 1.218>	ἀνέρος, ὃν κτεάτεσσιν ἑοῖς ἔπι γῆρας ἔτετμε.
<hom.od 1.219>	νῦν δ' ὃς ἀποτμότατος γένετο θνητῶν ἀνθρώπων,
<hom.od 1.220>	τοῦ μ' ἔκ φασι γενέσθαι,  ἐπεὶ σύ με τοῦτ' ἐρεείνεις.”

<hom.od 1.221>	τὸν δ' αὖτε προσέειπε θεά, γλαυκῶπις ̓Αθήνη:
<hom.od 1.222>	“οὐ μέν τοι γενεήν γε θεοὶ νώνυμνον ὀπίσσω
<hom.od 1.223>	θῆκαν, ἐπεὶ σέ γε τοῖον ἐγείνατο Πηνελόπεια.
<hom.od 1.224>	ἀλλ' ἄγε μοι τόδε εἰπὲ καὶ ἀτρεκέως κατάλεξον:
<hom.od 1.225>	τίς δαίς,  τίς δὲ ὅμιλος ὅδ' ἔπλετο; τίπτε δέ σε χρεώ;
<hom.od 1.226>	εἰλαπίνη ἠὲ γάμος; ἐπεὶ οὐκ ἔρανος τάδε γ' ἐστίν:
<hom.od 1.227>	ὥς τέ μοι ὑβρίζοντες ὑπερφιάλως δοκέουσι
<hom.od 1.228>	δαίνυσθαι κατὰ δῶμα. νεμεσσήσαιτό κεν ἀνὴρ
<hom.od 1.229>	αἴσχεα πόλλ' ὁρόων, ὅς τις πινυτός γε μετέλθοι.”

<hom.od 1.230>	τὴν δ' αὖ Τηλέμαχος πεπνυμένος ἀντίον ηὔδα:
<hom.od 1.231>	“ξεῖν', ἐπεὶ ἂρ δὴ ταῦτά μ' ἀνείρεαι ἠδὲ μεταλλᾷς,
<hom.od 1.232>	μέλλεν μέν ποτε οἶκος ὅδ' ἀφνειὸς καὶ ἀμύμων
<hom.od 1.233>	ἔμμεναι, ὄφρ' ἔτι κεῖνος ἀνὴρ ἐπιδήμιος ἦεν:
<hom.od 1.234>	νῦν δ' ἑτέρως ἐβόλοντο θεοὶ κακὰ μητιόωντες,
<hom.od 1.235>	οἳ κεῖνον μὲν ἄιστον ἐποίησαν περὶ πάντων
<hom.od 1.236>	ἀνθρώπων, ἐπεὶ οὔ κε θανόντι περ ὧδ' ἀκαχοίμην,
<hom.od 1.237>	εἰ μετὰ οἷς ἑτάροισι δάμη Τρώων ἐνὶ δήμῳ,
<hom.od 1.238>	ἠὲ φίλων ἐν χερσίν, ἐπεὶ πόλεμον τολύπευσεν.
<hom.od 1.239>	τῷ κέν οἱ τύμβον μὲν ἐποίησαν Παναχαιοί,
<hom.od 1.240>	ἠδέ κε καὶ ᾧ παιδὶ μέγα κλέος ἤρατ' ὀπίσσω.
<hom.od 1.241>	νῦν δέ μιν ἀκλειῶς ἅρπυιαι ἀνηρείψαντο:
<hom.od 1.242>	οἴχετ' ἄιστος ἄπυστος, ἐμοὶ δ' ὀδύνας τε γόους τε
<hom.od 1.243>	κάλλιπεν. οὐδέ τι κεῖνον ὀδυρόμενος στεναχίζω
<hom.od 1.244>	οἶον, ἐπεί νύ μοι ἄλλα θεοὶ κακὰ κήδε' ἔτευξαν.
<hom.od 1.245>	ὅσσοι γὰρ νήσοισιν ἐπικρατέουσιν ἄριστοι,
<hom.od 1.246>	Δουλιχίῳ τε Σάμῃ τε καὶ ὑλήεντι Ζακύνθῳ,
<hom.od 1.247>	ἠδ' ὅσσοι κραναὴν ̓Ιθάκην κάτα κοιρανέουσιν,
<hom.od 1.248>	τόσσοι μητέρ' ἐμὴν μνῶνται, τρύχουσι δὲ οἶκον.
<hom.od 1.249>	ἡ δ' οὔτ' ἀρνεῖται στυγερὸν γάμον οὔτε τελευτὴν
<hom.od 1.250>	ποιῆσαι δύναται: τοὶ δὲ φθινύθουσιν ἔδοντες
<hom.od 1.251>	οἶκον ἐμόν: τάχα δή με διαρραίσουσι καὶ αὐτόν.”

<hom.od 1.252>	τὸν δ' ἐπαλαστήσασα προσηύδα Παλλὰς ̓Αθήνη:
<hom.od 1.253>	“ὢ πόποι, ἦ δὴ πολλὸν ἀποιχομένου ̓Οδυσῆος
<hom.od 1.254>	δεύῃ, ὅ κε μνηστῆρσιν ἀναιδέσι χεῖρας ἐφείη.
<hom.od 1.255>	εἰ γὰρ νῦν ἐλθὼν δόμου ἐν πρώτῃσι θύρῃσι
<hom.od 1.256>	σταίη, ἔχων πήληκα καὶ ἀσπίδα καὶ δύο δοῦρε,
<hom.od 1.257>	τοῖος ἐὼν οἷόν μιν ἐγὼ τὰ πρῶτ' ἐνόησα
<hom.od 1.258>	οἴκῳ ἐν ἡμετέρῳ πίνοντά τε τερπόμενόν τε,
<hom.od 1.260>	ἐξ ̓Εφύρης ἀνιόντα παρ' ̓́Ιλου Μερμερίδαο—
<hom.od 1.261>	ᾤχετο γὰρ καὶ κεῖσε θοῆς ἐπὶ νηὸς ̓Οδυσσεὺς
<hom.od 1.262>	φάρμακον ἀνδροφόνον διζήμενος, ὄφρα οἱ εἴη
<hom.od 1.263>	ἰοὺς χρίεσθαι χαλκήρεας: ἀλλ' ὁ μὲν οὔ οἱ
<hom.od 1.264>	δῶκεν, ἐπεί ῥα θεοὺς νεμεσίζετο αἰὲν ἐόντας,
<hom.od 1.265>	ἀλλὰ πατήρ οἱ δῶκεν ἐμός: φιλέεσκε γὰρ αἰνῶς—
<hom.od 1.266>	τοῖος ἐὼν μνηστῆρσιν ὁμιλήσειεν ̓Οδυσσεύς:
<hom.od 1.267>	πάντες κ' ὠκύμοροί τε γενοίατο πικρόγαμοί τε.
<hom.od 1.268>	ἀλλ' ἦ τοι μὲν ταῦτα θεῶν ἐν γούνασι κεῖται,
<hom.od 1.269>	ἤ κεν νοστήσας ἀποτίσεται, ἦε καὶ οὐκί,
<hom.od 1.270>	οἷσιν ἐνὶ μεγάροισι: σὲ δὲ φράζεσθαι ἄνωγα,
<hom.od 1.270>	ὅππως κε μνηστῆρας ἀπώσεαι ἐκ μεγάροιο.
<hom.od 1.271>	εἰ δ' ἄγε νῦν ξυνίει καὶ ἐμῶν ἐμπάζεο μύθων:
<hom.od 1.272>	αὔριον εἰς ἀγορὴν καλέσας ἥρωας ̓Αχαιοὺς
<hom.od 1.273>	μῦθον πέφραδε πᾶσι, θεοὶ δ' ἐπὶ μάρτυροι ἔστων.
<hom.od 1.274>	μνηστῆρας μὲν ἐπὶ σφέτερα σκίδνασθαι ἄνωχθι,
<hom.od 1.275>	μητέρα δ',  εἴ οἱ θυμὸς ἐφορμᾶται γαμέεσθαι,
<hom.od 1.276>	ἂψ ἴτω ἐς μέγαρον πατρὸς μέγα δυναμένοιο:
<hom.od 1.277>	οἱ δὲ γάμον τεύξουσι καὶ ἀρτυνέουσιν ἔεδνα
<hom.od 1.278>	πολλὰ μάλ', ὅσσα ἔοικε φίλης ἐπὶ παιδὸς ἕπεσθαι.
<hom.od 1.279>	σοὶ δ' αὐτῷ πυκινῶς ὑποθήσομαι, αἴ κε πίθηαι:
<hom.od 1.280>	νῆ' ἄρσας ἐρέτῃσιν ἐείκοσιν,  ἥ τις ἀρίστη,
<hom.od 1.281>	ἔρχεο πευσόμενος πατρὸς δὴν οἰχομένοιο,
<hom.od 1.282>	ἤν τίς τοι εἴπῃσι βροτῶν, ἢ ὄσσαν ἀκούσῃς
<hom.od 1.283>	ἐκ Διός, ἥ τε μάλιστα φέρει κλέος ἀνθρώποισι.
<hom.od 1.284>	πρῶτα μὲν ἐς Πύλον ἐλθὲ καὶ εἴρεο Νέστορα δῖον,
<hom.od 1.285>	κεῖθεν δὲ Σπάρτηνδε παρὰ ξανθὸν Μενέλαον:
<hom.od 1.286>	ὃς γὰρ δεύτατος ἦλθεν ̓Αχαιῶν χαλκοχιτώνων.
<hom.od 1.287>	εἰ μέν κεν πατρὸς βίοτον καὶ νόστον ἀκούσῃς,
<hom.od 1.288>	ἦ τ' ἂν τρυχόμενός περ ἔτι τλαίης ἐνιαυτόν:
<hom.od 1.289>	εἰ δέ κε τεθνηῶτος ἀκούσῃς μηδ' ἔτ' ἐόντος,
<hom.od 1.290>	νοστήσας δὴ ἔπειτα φίλην ἐς πατρίδα γαῖαν
<hom.od 1.291>	σῆμά τέ οἱ χεῦαι καὶ ἐπὶ κτέρεα κτερεί̈ξαι
<hom.od 1.292>	πολλὰ μάλ', ὅσσα ἔοικε, καὶ ἀνέρι μητέρα δοῦναι.
<hom.od 1.293>	αὐτὰρ ἐπὴν δὴ ταῦτα τελευτήσῃς τε καὶ ἔρξῃς,
<hom.od 1.294>	φράζεσθαι δὴ ἔπειτα κατὰ φρένα καὶ κατὰ θυμὸν
<hom.od 1.295>	ὅππως κε μνηστῆρας ἐνὶ μεγάροισι τεοῖσι
<hom.od 1.296>	κτείνῃς ἠὲ δόλῳ ἢ ἀμφαδόν: οὐδέ τί σε χρὴ
<hom.od 1.297>	νηπιάας ὀχέειν, ἐπεὶ οὐκέτι τηλίκος ἐσσι.
<hom.od 1.298>	ἢ οὐκ ἀίεις οἷον κλέος ἔλλαβε δῖος ̓Ορέστης
<hom.od 1.299>	πάντας ἐπ' ἀνθρώπους, ἐπεὶ ἔκτανε πατροφονῆα,
<hom.od 1.300>	Αἴγισθον δολόμητιν,  ὅ οἱ πατέρα κλυτὸν ἔκτα;
<hom.od 1.301>	καὶ σύ, φίλος, μάλα γάρ ς' ὁρόω καλόν τε μέγαν τε,
<hom.od 1.302>	ἄλκιμος ἔσς', ἵνα τίς σε καὶ ὀψιγόνων ἐὺ εἴπῃ.
<hom.od 1.303>	αὐτὰρ ἐγὼν ἐπὶ νῆα θοὴν κατελεύσομαι ἤδη
<hom.od 1.304>	ἠδ' ἑτάρους, οἵ πού με μάλ' ἀσχαλόωσι μένοντες:
<hom.od 1.305>	σοὶ δ' αὐτῷ μελέτω,  καὶ ἐμῶν ἐμπάζεο μύθων.”

<hom.od 1.306>	τὴν δ' αὖ Τηλέμαχος πεπνυμένος ἀντίον ηὔδα:
<hom.od 1.307>	“ξεῖν', ἦ τοι μὲν ταῦτα φίλα φρονέων ἀγορεύεις,
<hom.od 1.308>	ὥς τε πατὴρ ᾧ παιδί, καὶ οὔ ποτε λήσομαι αὐτῶν.
<hom.od 1.309>	ἀλλ' ἄγε νῦν ἐπίμεινον, ἐπειγόμενός περ ὁδοῖο,
<hom.od 1.310>	ὄφρα λοεσσάμενός τε τεταρπόμενός τε φίλον κῆρ,
<hom.od 1.311>	δῶρον ἔχων ἐπὶ νῆα κίῃς, χαίρων ἐνὶ θυμῷ,
<hom.od 1.312>	τιμῆεν, μάλα καλόν, ὅ τοι κειμήλιον ἔσται
<hom.od 1.313>	ἐξ ἐμεῦ, οἷα φίλοι ξεῖνοι ξείνοισι διδοῦσι.”

<hom.od 1.314>	τὸν δ' ἠμείβετ' ἔπειτα θεά, γλαυκῶπις ̓Αθήνη:
<hom.od 1.315>	“μή μ' ἔτι νῦν κατέρυκε,  λιλαιόμενόν περ ὁδοῖο.
<hom.od 1.316>	δῶρον δ' ὅττι κέ μοι δοῦναι φίλον ἦτορ ἀνώγῃ,
<hom.od 1.317>	αὖτις ἀνερχομένῳ δόμεναι οἶκόνδε φέρεσθαι,
<hom.od 1.318>	καὶ μάλα καλὸν ἑλών: σοὶ δ' ἄξιον ἔσται ἀμοιβῆς.”

<hom.od 1.319>	ἡ μὲν ἄρ' ὣς εἰποῦς' ἀπέβη γλαυκῶπις ̓Αθήνη,
<hom.od 1.320>	ὄρνις δ' ὣς ἀνόπαια διέπτατο: τῷ δ' ἐνὶ θυμῷ
<hom.od 1.321>	θῆκε μένος καὶ θάρσος, ὑπέμνησέν τέ ἑ πατρὸς
<hom.od 1.322>	μᾶλλον ἔτ' ἢ τὸ πάροιθεν. ὁ δὲ φρεσὶν ᾗσι νοήσας
<hom.od 1.323>	θάμβησεν κατὰ θυμόν: ὀίσατο γὰρ θεὸν εἶναι.
<hom.od 1.324>	αὐτίκα δὲ μνηστῆρας ἐπῴχετο ἰσόθεος φώς.

<hom.od 1.325>	τοῖσι δ' ἀοιδὸς ἄειδε περικλυτός,  οἱ δὲ σιωπῇ
<hom.od 1.326>	ἥατ' ἀκούοντες: ὁ δ' ̓Αχαιῶν νόστον ἄειδε
<hom.od 1.327>	λυγρόν, ὃν ἐκ Τροίης ἐπετείλατο Παλλὰς ̓Αθήνη.
<hom.od 1.328>	τοῦ δ' ὑπερωιόθεν φρεσὶ σύνθετο θέσπιν ἀοιδὴν
<hom.od 1.329>	κούρη ̓Ικαρίοιο, περίφρων Πηνελόπεια:
<hom.od 1.330>	κλίμακα δ' ὑψηλὴν κατεβήσετο οἷο δόμοιο,
<hom.od 1.331>	οὐκ οἴη, ἅμα τῇ γε καὶ ἀμφίπολοι δύ' ἕποντο.
<hom.od 1.332>	ἡ δ' ὅτε δὴ μνηστῆρας ἀφίκετο δῖα γυναικῶν,
<hom.od 1.333>	στῆ ῥα παρὰ σταθμὸν τέγεος πύκα ποιητοῖο,
<hom.od 1.334>	ἄντα παρειάων σχομένη λιπαρὰ κρήδεμνα:
<hom.od 1.335>	ἀμφίπολος δ' ἄρα οἱ κεδνὴ ἑκάτερθε παρέστη.
<hom.od 1.336>	δακρύσασα δ' ἔπειτα προσηύδα θεῖον ἀοιδόν:

<hom.od 1.337>	“Φήμιε, πολλὰ γὰρ ἄλλα βροτῶν θελκτήρια οἶδας,
<hom.od 1.338>	ἔργ' ἀνδρῶν τε θεῶν τε, τά τε κλείουσιν ἀοιδοί:
<hom.od 1.339>	τῶν ἕν γέ σφιν ἄειδε παρήμενος, οἱ δὲ σιωπῇ
<hom.od 1.340>	οἶνον πινόντων: ταύτης δ' ἀποπαύε' ἀοιδῆς
<hom.od 1.341>	λυγρῆς, ἥ τέ μοι αἰεὶ ἐνὶ στήθεσσι φίλον κῆρ
<hom.od 1.342>	τείρει, ἐπεί με μάλιστα καθίκετο πένθος ἄλαστον.
<hom.od 1.343>	τοίην γὰρ κεφαλὴν ποθέω μεμνημένη αἰεί,
<hom.od 1.344>	ἀνδρός, τοῦ κλέος εὐρὺ καθ' ̔Ελλάδα καὶ μέσον ̓́Αργος.”

<hom.od 1.345>	τὴν δ' αὖ Τηλέμαχος πεπνυμένος ἀντίον ηὔδα:
<hom.od 1.346>	“μῆτερ ἐμή, τί τ' ἄρα φθονέεις ἐρίηρον ἀοιδὸν
<hom.od 1.347>	τέρπειν ὅππῃ οἱ νόος ὄρνυται; οὔ νύ τ' ἀοιδοὶ
<hom.od 1.348>	αἴτιοι, ἀλλά ποθι Ζεὺς αἴτιος, ὅς τε δίδωσιν
<hom.od 1.349>	ἀνδράσιν ἀλφηστῇσιν, ὅπως ἐθέλῃσιν, ἑκάστῳ.
<hom.od 1.350>	τούτῳ δ' οὐ νέμεσις Δαναῶν κακὸν οἶτον ἀείδειν:
<hom.od 1.351>	τὴν γὰρ ἀοιδὴν μᾶλλον ἐπικλείους' ἄνθρωποι,
<hom.od 1.352>	ἥ τις ἀκουόντεσσι νεωτάτη ἀμφιπέληται.
<hom.od 1.353>	σοί δ' ἐπιτολμάτω κραδίη καὶ θυμὸς ἀκούειν:
<hom.od 1.354>	οὐ γὰρ ̓Οδυσσεὺς οἶος ἀπώλεσε νόστιμον ἦμαρ
<hom.od 1.355>	ἐν Τροίῃ,  πολλοὶ δὲ καὶ ἄλλοι φῶτες ὄλοντο.
<hom.od 1.356>	ἀλλ' εἰς οἶκον ἰοῦσα τὰ ς' αὐτῆς ἔργα κόμιζε,
<hom.od 1.357>	ἱστόν τ' ἠλακάτην τε, καὶ ἀμφιπόλοισι κέλευε
<hom.od 1.358>	ἔργον ἐποίχεσθαι: μῦθος δ' ἄνδρεσσι μελήσει
<hom.od 1.359>	πᾶσι, μάλιστα δ' ἐμοί: τοῦ γὰρ κράτος ἔστ' ἐνὶ οἴκῳ.”

<hom.od 1.360>	ἡ μὲν θαμβήσασα πάλιν οἶκόνδε βεβήκει:
<hom.od 1.361>	παιδὸς γὰρ μῦθον πεπνυμένον ἔνθετο θυμῷ.
<hom.od 1.362>	ἐς δ' ὑπερῷ' ἀναβᾶσα σὺν ἀμφιπόλοισι γυναιξὶ
<hom.od 1.363>	κλαῖεν ἔπειτ' ̓Οδυσῆα φίλον πόσιν, ὄφρα οἱ ὕπνον
<hom.od 1.364>	ἡδὺν ἐπὶ βλεφάροισι βάλε γλαυκῶπις ̓Αθήνη.

<hom.od 1.365>	μνηστῆρες δ' ὁμάδησαν ἀνὰ μέγαρα σκιόεντα,
<hom.od 1.366>	πάντες δ' ἠρήσαντο παραὶ λεχέεσσι κλιθῆναι.
<hom.od 1.367>	τοῖσι δὲ Τηλέμαχος πεπνυμένος ἤρχετο μύθων:

<hom.od 1.368>	“μητρὸς ἐμῆς μνηστῆρες ὑπέρβιον ὕβριν ἔχοντες,
<hom.od 1.369>	νῦν μὲν δαινύμενοι τερπώμεθα, μηδὲ βοητὺς
<hom.od 1.370>	ἔστω,  ἐπεὶ τόδε καλὸν ἀκουέμεν ἐστὶν ἀοιδοῦ
<hom.od 1.371>	τοιοῦδ' οἷος ὅδ' ἐστί, θεοῖς ἐναλίγκιος αὐδήν.
<hom.od 1.372>	ἠῶθεν δ' ἀγορήνδε καθεζώμεσθα κιόντες
<hom.od 1.373>	πάντες, ἵν' ὕμιν μῦθον ἀπηλεγέως ἀποείπω,
<hom.od 1.374>	ἐξιέναι μεγάρων: ἄλλας δ' ἀλεγύνετε δαῖτας,
<hom.od 1.375>	ὑμὰ κτήματ' ἔδοντες,  ἀμειβόμενοι κατὰ οἴκους.
<hom.od 1.376>	εἰ δ' ὕμιν δοκέει τόδε λωίτερον καὶ ἄμεινον
<hom.od 1.377>	ἔμμεναι, ἀνδρὸς ἑνὸς βίοτον νήποινον ὀλέσθαι,
<hom.od 1.378>	κείρετ': ἐγὼ δὲ θεοὺς ἐπιβώσομαι αἰὲν ἐόντας,
<hom.od 1.379>	αἴ κέ ποθι Ζεὺς δῷσι παλίντιτα ἔργα γενέσθαι:
<hom.od 1.380>	νήποινοί κεν ἔπειτα δόμων ἔντοσθεν ὄλοισθε.”

<hom.od 1.381>	“ὣς ἔφαθ', οἱ δ' ἄρα πάντες ὀδὰξ ἐν χείλεσι φύντες
<hom.od 1.382>	Τηλέμαχον θαύμαζον, ὃ θαρσαλέως ἀγόρευεν.

<hom.od 1.383>	τὸν δ' αὖτ' ̓Αντίνοος προσέφη, Εὐπείθεος υἱός:
<hom.od 1.384>	“Τηλέμαχ', ἦ μάλα δή σε διδάσκουσιν θεοὶ αὐτοὶ
<hom.od 1.385>	ὑψαγόρην τ' ἔμεναι καὶ θαρσαλέως ἀγορεύειν:
<hom.od 1.386>	μὴ σέ γ' ἐν ἀμφιάλῳ ̓Ιθάκῃ βασιλῆα Κρονίων
<hom.od 1.387>	ποιήσειεν, ὅ τοι γενεῇ πατρώιόν ἐστιν.”

<hom.od 1.388>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 1.389>	“̓Αντίνο', ἦ καί μοι νεμεσήσεαι ὅττι κεν εἴπω;
<hom.od 1.390>	καὶ κεν τοῦτ' ἐθέλοιμι Διός γε διδόντος ἀρέσθαι.
<hom.od 1.391>	ἦ φῂς τοῦτο κάκιστον ἐν ἀνθρώποισι τετύχθαι;
<hom.od 1.392>	οὐ μὲν γάρ τι κακὸν βασιλευέμεν: αἶψά τέ οἱ δῶ
<hom.od 1.393>	ἀφνειὸν πέλεται καὶ τιμηέστερος αὐτός.
<hom.od 1.394>	ἀλλ' ἦ τοι βασιλῆες ̓Αχαιῶν εἰσὶ καὶ ἄλλοι
<hom.od 1.395>	πολλοὶ ἐν ἀμφιάλῳ ̓Ιθάκῃ,  νέοι ἠδὲ παλαιοί,
<hom.od 1.396>	τῶν κέν τις τόδ' ἔχῃσιν, ἐπεὶ θάνε δῖος ̓Οδυσσεύς:
<hom.od 1.397>	αὐτὰρ ἐγὼν οἴκοιο ἄναξ ἔσομ' ἡμετέροιο
<hom.od 1.398>	καὶ δμώων, οὕς μοι ληίσσατο δῖος ̓Οδυσσεύς.”

<hom.od 1.399>	τὸν δ' αὖτ' Εὐρύμαχος Πολύβου πάϊς ἀντίον ηὔδα:
<hom.od 1.400>	“Τηλέμαχ',  ἦ τοι ταῦτα θεῶν ἐν γούνασι κεῖται,
<hom.od 1.401>	ὅς τις ἐν ἀμφιάλῳ ̓Ιθάκῃ βασιλεύσει ̓Αχαιῶν:
<hom.od 1.402>	κτήματα δ' αὐτὸς ἔχοις καὶ δώμασιν οἷσιν ἀνάσσοις.
<hom.od 1.403>	μὴ γὰρ ὅ γ' ἔλθοι ἀνὴρ ὅς τίς ς' ἀέκοντα βίηφιν
<hom.od 1.404>	κτήματ' ἀπορραίσει, ̓Ιθάκης ἔτι ναιετοώσης.
<hom.od 1.405>	ἀλλ' ἐθέλω σε,  φέριστε, περὶ ξείνοιο ἐρέσθαι,
<hom.od 1.406>	ὁππόθεν οὗτος ἀνήρ, ποίης δ' ἐξ εὔχεται εἶναι
<hom.od 1.407>	γαίης, ποῦ δέ νύ οἱ γενεὴ καὶ πατρὶς ἄρουρα.
<hom.od 1.408>	ἠέ τιν' ἀγγελίην πατρὸς φέρει ἐρχομένοιο,
<hom.od 1.409>	ἦ ἑὸν αὐτοῦ χρεῖος ἐελδόμενος τόδ' ἱκάνει;
<hom.od 1.410>	οἷον ἀναί̈ξας ἄφαρ οἴχεται,  οὐδ' ὑπέμεινε
<hom.od 1.411>	γνώμεναι: οὐ μὲν γάρ τι κακῷ εἰς ὦπα ἐῴκει.”

<hom.od 1.412>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 1.413>	“Εὐρύμαχ', ἦ τοι νόστος ἀπώλετο πατρὸς ἐμοῖο:
<hom.od 1.414>	οὔτ' οὖν ἀγγελίῃ ἔτι πείθομαι, εἴ ποθεν ἔλθοι,
<hom.od 1.415>	οὔτε θεοπροπίης ἐμπάζομαι,  ἥν τινα μήτηρ
<hom.od 1.416>	ἐς μέγαρον καλέσασα θεοπρόπον ἐξερέηται.
<hom.od 1.417>	ξεῖνος δ' οὗτος ἐμὸς πατρώιος ἐκ Τάφου ἐστίν,
<hom.od 1.418>	Μέντης δ' ̓Αγχιάλοιο δαί̈φρονος εὔχεται εἶναι
<hom.od 1.419>	υἱός, ἀτὰρ Ταφίοισι φιληρέτμοισιν ἀνάσσει.”

<hom.od 1.420>	ὣς φάτο Τηλέμαχος, φρεσὶ δ' ἀθανάτην θεὸν ἔγνω.
<hom.od 1.421>	οἱ δ' εἰς ὀρχηστύν τε καὶ ἱμερόεσσαν ἀοιδὴν
<hom.od 1.422>	τρεψάμενοι τέρποντο, μένον δ' ἐπὶ ἕσπερον ἐλθεῖν.
<hom.od 1.423>	τοῖσι δὲ τερπομένοισι μέλας ἐπὶ ἕσπερος ἦλθε:
<hom.od 1.424>	δὴ τότε κακκείοντες ἔβαν οἶκόνδε ἕκαστος.
<hom.od 1.425>	Τηλέμαχος δ',  ὅθι οἱ θάλαμος περικαλλέος αὐλῆς
<hom.od 1.426>	ὑψηλὸς δέδμητο περισκέπτῳ ἐνὶ χώρῳ,
<hom.od 1.427>	ἔνθ' ἔβη εἰς εὐνὴν πολλὰ φρεσὶ μερμηρίζων.
<hom.od 1.428>	τῷ δ' ἄρ' ἅμ' αἰθομένας δαί̈δας φέρε κεδνὰ ἰδυῖα
<hom.od 1.429>	Εὐρύκλει', ̓͂Ωπος θυγάτηρ Πεισηνορίδαο,
<hom.od 1.430>	τήν ποτε Λαέρτης πρίατο κτεάτεσσιν ἑοῖσιν
<hom.od 1.431>	πρωθήβην ἔτ' ἐοῦσαν, ἐεικοσάβοια δ' ἔδωκεν,
<hom.od 1.432>	ἶσα δέ μιν κεδνῇ ἀλόχῳ τίεν ἐν μεγάροισιν,
<hom.od 1.433>	εὐνῇ δ' οὔ ποτ' ἔμικτο, χόλον δ' ἀλέεινε γυναικός:
<hom.od 1.434>	ἥ οἱ ἅμ' αἰθομένας δαί̈δας φέρε, καί ἑ μάλιστα
<hom.od 1.435>	δμῳάων φιλέεσκε,  καὶ ἔτρεφε τυτθὸν ἐόντα.
<hom.od 1.436>	ὤιξεν δὲ θύρας θαλάμου πύκα ποιητοῖο,
<hom.od 1.437>	ἕζετο δ' ἐν λέκτρῳ, μαλακὸν δ' ἔκδυνε χιτῶνα:
<hom.od 1.438>	καὶ τὸν μὲν γραίης πυκιμηδέος ἔμβαλε χερσίν.
<hom.od 1.439>	ἡ μὲν τὸν πτύξασα καὶ ἀσκήσασα χιτῶνα,
<hom.od 1.440>	πασσάλῳ ἀγκρεμάσασα παρὰ τρητοῖσι λέχεσσι
<hom.od 1.441>	βῆ ῥ' ἴμεν ἐκ θαλάμοιο, θύρην δ' ἐπέρυσσε κορώνῃ
<hom.od 1.442>	ἀργυρέῃ, ἐπὶ δὲ κληῖδ' ἐτάνυσσεν ἱμάντι.
<hom.od 1.443>	ἔνθ' ὅ γε παννύχιος, κεκαλυμμένος οἰὸς ἀώτῳ,
<hom.od 1.444>	βούλευε φρεσὶν ᾗσιν ὁδὸν τὴν πέφραδ' ̓Αθήνη.

<hom.od 2.1>	ἦμος δ' ἠριγένεια φάνη ῥοδοδάκτυλος ̓Ηώς,
<hom.od 2.2>	ὤρνυτ' ἄρ' ἐξ εὐνῆφιν ̓Οδυσσῆος φίλος υἱὸς
<hom.od 2.3>	εἵματα ἑσσάμενος, περὶ δὲ ξίφος ὀξὺ θέτ' ὤμῳ,
<hom.od 2.4>	ποσσὶ δ' ὑπὸ λιπαροῖσιν ἐδήσατο καλὰ πέδιλα,
<hom.od 2.5>	βῆ δ' ἴμεν ἐκ θαλάμοιο θεῷ ἐναλίγκιος ἄντην.
<hom.od 2.6>	αἶψα δὲ κηρύκεσσι λιγυφθόγγοισι κέλευσε
<hom.od 2.7>	κηρύσσειν ἀγορήνδε κάρη κομόωντας ̓Αχαιούς.
<hom.od 2.8>	οἱ μὲν ἐκήρυσσον, τοὶ δ' ἠγείροντο μάλ' ὦκα.
<hom.od 2.9>	αὐτὰρ ἐπεί ῥ' ἤγερθεν ὁμηγερέες τ' ἐγένοντο,
<hom.od 2.10>	βῆ ῥ' ἴμεν εἰς ἀγορήν,  παλάμῃ δ' ἔχε χάλκεον ἔγχος,
<hom.od 2.11>	οὐκ οἶος, ἅμα τῷ γε δύω κύνες ἀργοὶ ἕποντο.
<hom.od 2.12>	θεσπεσίην δ' ἄρα τῷ γε χάριν κατέχευεν ̓Αθήνη.
<hom.od 2.13>	τὸν δ' ἄρα πάντες λαοὶ ἐπερχόμενον θηεῦντο:
<hom.od 2.14>	ἕζετο δ' ἐν πατρὸς θώκῳ, εἶξαν δὲ γέροντες.
<hom.od 2.15>	τοῖσι δ' ἔπειθ' ἥρως Αἰγύπτιος ἦρχ' ἀγορεύειν,
<hom.od 2.16>	ὃς δὴ γήραϊ κυφὸς ἔην καὶ μυρία ᾔδη.
<hom.od 2.17>	καὶ γὰρ τοῦ φίλος υἱὸς ἅμ' ἀντιθέῳ ̓Οδυσῆι
<hom.od 2.18>	̓́Ιλιον εἰς ἐύπωλον ἔβη κοίλῃς ἐνὶ νηυσίν,
<hom.od 2.19>	̓́Αντιφος αἰχμητής: τὸν δ' ἄγριος ἔκτανε Κύκλωψ
<hom.od 2.20>	ἐν σπῆι γλαφυρῷ,  πύματον δ' ὡπλίσσατο δόρπον.
<hom.od 2.21>	τρεῖς δέ οἱ ἄλλοι ἔσαν, καὶ ὁ μὲν μνηστῆρσιν ὁμίλει,
<hom.od 2.22>	Εὐρύνομος, δύο δ' αἰὲν ἔχον πατρώια ἔργα.
<hom.od 2.23>	ἀλλ' οὐδ' ὣς τοῦ λήθετ' ὀδυρόμενος καὶ ἀχεύων.
<hom.od 2.24>	τοῦ ὅ γε δάκρυ χέων ἀγορήσατο καὶ μετέειπε:

<hom.od 2.25>	“κέκλυτε δὴ νῦν μευ,  ̓Ιθακήσιοι, ὅττι κεν εἴπω:
<hom.od 2.26>	οὔτε ποθ' ἡμετέρη ἀγορὴ γένετ' οὔτε θόωκος
<hom.od 2.27>	ἐξ οὗ ̓Οδυσσεὺς δῖος ἔβη κοίλῃς ἐνὶ νηυσί.
<hom.od 2.28>	νῦν δὲ τίς ὧδ' ἤγειρε; τίνα χρειὼ τόσον ἵκει
<hom.od 2.29>	ἠὲ νέων ἀνδρῶν ἢ οἳ προγενέστεροί εἰσιν;
<hom.od 2.30>	ἠέ τιν' ἀγγελίην στρατοῦ ἔκλυεν ἐρχομένοιο,
<hom.od 2.31>	ἥν χ' ἡμῖν σάφα εἴποι, ὅτε πρότερός γε πύθοιτο;
<hom.od 2.32>	ἦέ τι δήμιον ἄλλο πιφαύσκεται ἠδ' ἀγορεύει;
<hom.od 2.33>	ἐσθλός μοι δοκεῖ εἶναι, ὀνήμενος. εἴθε οἱ αὐτῷ
<hom.od 2.34>	Ζεὺς ἀγαθὸν τελέσειεν, ὅτι φρεσὶν ᾗσι μενοινᾷ.”

<hom.od 2.35>	ὣς φάτο,  χαῖρε δὲ φήμῃ ̓Οδυσσῆος φίλος υἱός,
<hom.od 2.36>	οὐδ' ἄρ' ἔτι δὴν ἧστο, μενοίνησεν δ' ἀγορεύειν,
<hom.od 2.37>	στῆ δὲ μέσῃ ἀγορῇ: σκῆπτρον δέ οἱ ἔμβαλε χειρὶ
<hom.od 2.38>	κῆρυξ Πεισήνωρ πεπνυμένα μήδεα εἰδώς.
<hom.od 2.39>	πρῶτον ἔπειτα γέροντα καθαπτόμενος προσέειπεν:

<hom.od 2.40>	“ὦ γέρον, οὐχ ἑκὰς οὗτος ἀνήρ, τάχα δ' εἴσεαι αὐτός,
<hom.od 2.41>	ὃς λαὸν ἤγειρα: μάλιστα δέ μ' ἄλγος ἱκάνει.
<hom.od 2.42>	οὔτε τιν' ἀγγελίην στρατοῦ ἔκλυον ἐρχομένοιο,
<hom.od 2.43>	ἥν χ' ὑμῖν σάφα εἴπω, ὅτε πρότερός γε πυθοίμην,
<hom.od 2.44>	οὔτε τι δήμιον ἄλλο πιφαύσκομαι οὐδ' ἀγορεύω,
<hom.od 2.45>	ἀλλ' ἐμὸν αὐτοῦ χρεῖος,  ὅ μοι κακὰ ἔμπεσεν οἴκῳ
<hom.od 2.46>	δοιά: τὸ μὲν πατέρ' ἐσθλὸν ἀπώλεσα, ὅς ποτ' ἐν ὑμῖν
<hom.od 2.47>	τοίσδεσσιν βασίλευε, πατὴρ δ' ὣς ἤπιος ἦεν:
<hom.od 2.48>	νῦν δ' αὖ καὶ πολὺ μεῖζον, ὃ δὴ τάχα οἶκον ἅπαντα
<hom.od 2.49>	πάγχυ διαρραίσει, βίοτον δ' ἀπὸ πάμπαν ὀλέσσει.
<hom.od 2.50>	μητέρι μοι μνηστῆρες ἐπέχραον οὐκ ἐθελούσῃ,
<hom.od 2.51>	τῶν ἀνδρῶν φίλοι υἷες, οἳ ἐνθάδε γ' εἰσὶν ἄριστοι,
<hom.od 2.52>	οἳ πατρὸς μὲν ἐς οἶκον ἀπερρίγασι νέεσθαι
<hom.od 2.53>	̓Ικαρίου, ὥς κ' αὐτὸς ἐεδνώσαιτο θύγατρα,
<hom.od 2.54>	δοίη δ' ᾧ κ' ἐθέλοι καί οἱ κεχαρισμένος ἔλθοι:
<hom.od 2.55>	οἱ δ' εἰς ἡμέτερον πωλεύμενοι ἤματα πάντα,
<hom.od 2.56>	βοῦς ἱερεύοντες καὶ ὄις καὶ πίονας αἶγας
<hom.od 2.57>	εἰλαπινάζουσιν πίνουσί τε αἴθοπα οἶνον
<hom.od 2.58>	μαψιδίως: τὰ δὲ πολλὰ κατάνεται. οὐ γὰρ ἔπ' ἀνήρ,
<hom.od 2.59>	οἷος ̓Οδυσσεὺς ἔσκεν, ἀρὴν ἀπὸ οἴκου ἀμῦναι.
<hom.od 2.60>	ἡμεῖς δ' οὔ νύ τι τοῖοι ἀμυνέμεν: ἦ καὶ ἔπειτα
<hom.od 2.61>	λευγαλέοι τ' ἐσόμεσθα καὶ οὐ δεδαηκότες ἀλκήν.
<hom.od 2.62>	ἦ τ' ἂν ἀμυναίμην, εἴ μοι δύναμίς γε παρείη.
<hom.od 2.63>	οὐ γὰρ ἔτ' ἀνσχετὰ ἔργα τετεύχαται, οὐδ' ἔτι καλῶς
<hom.od 2.64>	οἶκος ἐμὸς διόλωλε. νεμεσσήθητε καὶ αὐτοί,
<hom.od 2.65>	ἄλλους τ' αἰδέσθητε περικτίονας ἀνθρώπους,
<hom.od 2.66>	οἳ περιναιετάουσι: θεῶν δ' ὑποδείσατε μῆνιν,
<hom.od 2.67>	μή τι μεταστρέψωσιν ἀγασσάμενοι κακὰ ἔργα.
<hom.od 2.68>	λίσσομαι ἠμὲν Ζηνὸς ̓Ολυμπίου ἠδὲ Θέμιστος,
<hom.od 2.69>	ἥ τ' ἀνδρῶν ἀγορὰς ἠμὲν λύει ἠδὲ καθίζει:
<hom.od 2.70>	σχέσθε,  φίλοι, καί μ' οἶον ἐάσατε πένθεϊ λυγρῷ
<hom.od 2.71>	τείρεσθ', εἰ μή πού τι πατὴρ ἐμὸς ἐσθλὸς ̓Οδυσσεὺς
<hom.od 2.72>	δυσμενέων κάκ' ἔρεξεν ἐυκνήμιδας ̓Αχαιούς,
<hom.od 2.73>	τῶν μ' ἀποτινύμενοι κακὰ ῥέζετε δυσμενέοντες,
<hom.od 2.74>	τούτους ὀτρύνοντες. ἐμοὶ δέ κε κέρδιον εἴη
<hom.od 2.75>	ὑμέας ἐσθέμεναι κειμήλιά τε πρόβασίν τε.
<hom.od 2.76>	εἴ χ' ὑμεῖς γε φάγοιτε, τάχ' ἄν ποτε καὶ τίσις εἴη:
<hom.od 2.77>	τόφρα γὰρ ἂν κατὰ ἄστυ ποτιπτυσσοίμεθα μύθῳ
<hom.od 2.78>	χρήματ' ἀπαιτίζοντες, ἕως κ' ἀπὸ πάντα δοθείη:
<hom.od 2.79>	νῦν δέ μοι ἀπρήκτους ὀδύνας ἐμβάλλετε θυμῷ.”

<hom.od 2.80>	ὣς φάτο χωόμενος,  ποτὶ δὲ σκῆπτρον βάλε γαίῃ
<hom.od 2.81>	δάκρυ' ἀναπρήσας: οἶκτος δ' ἕλε λαὸν ἅπαντα.
<hom.od 2.82>	ἔνθ' ἄλλοι μὲν πάντες ἀκὴν ἔσαν, οὐδέ τις ἔτλη
<hom.od 2.83>	Τηλέμαχον μύθοισιν ἀμείψασθαι χαλεποῖσιν:
<hom.od 2.84>	̓Αντίνοος δέ μιν οἶος ἀμειβόμενος προσέειπε:

<hom.od 2.85>	“Τηλέμαχ' ὑψαγόρη,  μένος ἄσχετε, ποῖον ἔειπες
<hom.od 2.86>	ἡμέας αἰσχύνων: ἐθέλοις δέ κε μῶμον ἀνάψαι.
<hom.od 2.87>	σοὶ δ' οὔ τι μνηστῆρες ̓Αχαιῶν αἴτιοί εἰσιν,
<hom.od 2.88>	ἀλλὰ φίλη μήτηρ, ἥ τοι πέρι κέρδεα οἶδεν.
<hom.od 2.89>	ἤδη γὰρ τρίτον ἐστὶν ἔτος, τάχα δ' εἶσι τέταρτον,
<hom.od 2.90>	ἐξ οὗ ἀτέμβει θυμὸν ἐνὶ στήθεσσιν ̓Αχαιῶν.
<hom.od 2.91>	πάντας μέν ῥ' ἔλπει καὶ ὑπίσχεται ἀνδρὶ ἑκάστῳ
<hom.od 2.92>	ἀγγελίας προϊεῖσα, νόος δέ οἱ ἄλλα μενοινᾷ.
<hom.od 2.93>	ἡ δὲ δόλον τόνδ' ἄλλον ἐνὶ φρεσὶ μερμήριξε:
<hom.od 2.94>	στησαμένη μέγαν ἱστὸν ἐνὶ μεγάροισιν ὕφαινε,
<hom.od 2.95>	λεπτὸν καὶ περίμετρον: ἄφαρ δ' ἡμῖν μετέειπε:

<hom.od 2.96>	“‘κοῦροι ἐμοὶ μνηστῆρες, ἐπεὶ θάνε δῖος ̓Οδυσσεύς,
<hom.od 2.97>	μίμνετ' ἐπειγόμενοι τὸν ἐμὸν γάμον, εἰς ὅ κε φᾶρος
<hom.od 2.98>	ἐκτελέσω, μή μοι μεταμώνια νήματ' ὄληται,
<hom.od 2.99>	Λαέρτῃ ἥρωι ταφήιον, εἰς ὅτε κέν μιν
<hom.od 2.100>	μοῖρ' ὀλοὴ καθέλῃσι τανηλεγέος θανάτοιο,
<hom.od 2.101>	μή τίς μοι κατὰ δῆμον ̓Αχαιϊάδων νεμεσήσῃ.
<hom.od 2.102>	αἴ κεν ἄτερ σπείρου κεῖται πολλὰ κτεατίσσας’.

<hom.od 2.103>	“ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ.
<hom.od 2.104>	ἔνθα καὶ ἠματίη μὲν ὑφαίνεσκεν μέγαν ἱστόν,
<hom.od 2.105>	νύκτας δ' ἀλλύεσκεν,  ἐπεὶ δαί̈δας παραθεῖτο.
<hom.od 2.106>	ὣς τρίετες μὲν ἔληθε δόλῳ καὶ ἔπειθεν ̓Αχαιούς:
<hom.od 2.107>	ἀλλ' ὅτε τέτρατον ἦλθεν ἔτος καὶ ἐπήλυθον ὧραι,
<hom.od 2.108>	καὶ τότε δή τις ἔειπε γυναικῶν, ἣ σάφα ᾔδη,
<hom.od 2.109>	καὶ τήν γ' ἀλλύουσαν ἐφεύρομεν ἀγλαὸν ἱστόν.
<hom.od 2.110>	ὣς τὸ μὲν ἐξετέλεσσε καὶ οὐκ ἐθέλους' ὑπ' ἀνάγκης:
<hom.od 2.111>	σοὶ δ' ὧδε μνηστῆρες ὑποκρίνονται, ἵν' εἰδῇς
<hom.od 2.112>	αὐτὸς σῷ θυμῷ, εἰδῶσι δὲ πάντες ̓Αχαιοί:
<hom.od 2.113>	μητέρα σὴν ἀπόπεμψον, ἄνωχθι δέ μιν γαμέεσθαι
<hom.od 2.114>	τῷ ὅτεῴ τε πατὴρ κέλεται καὶ ἁνδάνει αὐτῇ.
<hom.od 2.115>	εἰ δ' ἔτ' ἀνιήσει γε πολὺν χρόνον υἷας ̓Αχαιῶν,
<hom.od 2.116>	τὰ φρονέους' ἀνὰ θυμόν, ὅ οἱ πέρι δῶκεν ̓Αθήνη
<hom.od 2.117>	ἔργα τ' ἐπίστασθαι περικαλλέα καὶ φρένας ἐσθλὰς
<hom.od 2.118>	κέρδεά θ', οἷ' οὔ πώ τιν' ἀκούομεν οὐδὲ παλαιῶν,
<hom.od 2.119>	τάων αἳ πάρος ἦσαν ἐυπλοκαμῖδες ̓Αχαιαί,
<hom.od 2.120>	Τυρώ τ' ̓Αλκμήνη τε ἐυστέφανός τε Μυκήνη:
<hom.od 2.121>	τάων οὔ τις ὁμοῖα νοήματα Πηνελοπείῃ
<hom.od 2.122>	ᾔδη: ἀτὰρ μὲν τοῦτό γ' ἐναίσιμον οὐκ ἐνόησε.
<hom.od 2.123>	τόφρα γὰρ οὖν βίοτόν τε τεὸν καὶ κτήματ' ἔδονται,
<hom.od 2.124>	ὄφρα κε κείνη τοῦτον ἔχῃ νόον, ὅν τινά οἱ νῦν
<hom.od 2.125>	ἐν στήθεσσι τιθεῖσι θεοί.  μέγα μὲν κλέος αὐτῇ
<hom.od 2.126>	ποιεῖτ', αὐτὰρ σοί γε ποθὴν πολέος βιότοιο.
<hom.od 2.127>	ἡμεῖς δ' οὔτ' ἐπὶ ἔργα πάρος γ' ἴμεν οὔτε πῃ ἄλλῃ,
<hom.od 2.128>	πρίν γ' αὐτὴν γήμασθαι ̓Αχαιῶν ᾧ κ' ἐθέλῃσι.”

<hom.od 2.129>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 2.130>	“̓Αντίνο',  οὔ πως ἔστι δόμων ἀέκουσαν ἀπῶσαι
<hom.od 2.131>	ἥ μ' ἔτεχ', ἥ μ' ἔθρεψε: πατὴρ δ' ἐμὸς ἄλλοθι γαίης,
<hom.od 2.132>	ζώει ὅ γ' ἦ τέθνηκε: κακὸν δέ με πόλλ' ἀποτίνειν
<hom.od 2.133>	̓Ικαρίῳ, αἴ κ' αὐτὸς ἑκὼν ἀπὸ μητέρα πέμψω.
<hom.od 2.134>	ἐκ γὰρ τοῦ πατρὸς κακὰ πείσομαι, ἄλλα δὲ δαίμων
<hom.od 2.135>	δώσει,  ἐπεὶ μήτηρ στυγερὰς ἀρήσετ' ἐρινῦς
<hom.od 2.136>	οἴκου ἀπερχομένη: νέμεσις δέ μοι ἐξ ἀνθρώπων
<hom.od 2.137>	ἔσσεται: ὣς οὐ τοῦτον ἐγώ ποτε μῦθον ἐνίψω.
<hom.od 2.138>	ὑμέτερος δ' εἰ μὲν θυμὸς νεμεσίζεται αὐτῶν,
<hom.od 2.139>	ἔξιτέ μοι μεγάρων, ἄλλας δ' ἀλεγύνετε δαῖτας
<hom.od 2.140>	ὑμὰ κτήματ' ἔδοντες ἀμειβόμενοι κατὰ οἴκους.
<hom.od 2.141>	εἰ δ' ὑμῖν δοκέει τόδε λωίτερον καὶ ἄμεινον
<hom.od 2.142>	ἔμμεναι, ἀνδρὸς ἑνὸς βίοτον νήποινον ὀλέσθαι,
<hom.od 2.143>	κείρετ': ἐγὼ δὲ θεοὺς ἐπιβώσομαι αἰὲν ἐόντας,
<hom.od 2.144>	αἴ κέ ποθι Ζεὺς δῷσι παλίντιτα ἔργα γενέσθαι.
<hom.od 2.145>	νήποινοί κεν ἔπειτα δόμων ἔντοσθεν ὄλοισθε.”

<hom.od 2.146>	“ὣς φάτο Τηλέμαχος, τῷ δ' αἰετὼ εὐρύοπα Ζεὺς
<hom.od 2.147>	ὑψόθεν ἐκ κορυφῆς ὄρεος προέηκε πέτεσθαι.
<hom.od 2.148>	τὼ δ' ἕως μέν ῥ' ἐπέτοντο μετὰ πνοιῇς ἀνέμοιο
<hom.od 2.149>	πλησίω ἀλλήλοισι τιταινομένω πτερύγεσσιν:
<hom.od 2.150>	ἀλλ' ὅτε δὴ μέσσην ἀγορὴν πολύφημον ἱκέσθην,
<hom.od 2.151>	ἔνθ' ἐπιδινηθέντε τιναξάσθην πτερὰ πυκνά,
<hom.od 2.152>	ἐς δ' ἰδέτην πάντων κεφαλάς, ὄσσοντο δ' ὄλεθρον:
<hom.od 2.153>	δρυψαμένω δ' ὀνύχεσσι παρειὰς ἀμφί τε δειρὰς
<hom.od 2.154>	δεξιὼ ἤιξαν διά τ' οἰκία καὶ πόλιν αὐτῶν.
<hom.od 2.155>	θάμβησαν δ' ὄρνιθας,  ἐπεὶ ἴδον ὀφθαλμοῖσιν:
<hom.od 2.156>	ὥρμηναν δ' ἀνὰ θυμὸν ἅ περ τελέεσθαι ἔμελλον.
<hom.od 2.157>	τοῖσι δὲ καὶ μετέειπε γέρων ἥρως ̔Αλιθέρσης
<hom.od 2.158>	Μαστορίδης: ὁ γὰρ οἶος ὁμηλικίην ἐκέκαστο
<hom.od 2.159>	ὄρνιθας γνῶναι καὶ ἐναίσιμα μυθήσασθαι:
<hom.od 2.160>	ὅ σφιν ἐὺ φρονέων ἀγορήσατο καὶ μετέειπε:

<hom.od 2.161>	“κέκλυτε δὴ νῦν μευ, ̓Ιθακήσιοι, ὅττι κεν εἴπω:
<hom.od 2.162>	μνηστῆρσιν δὲ μάλιστα πιφαυσκόμενος τάδε εἴρω:
<hom.od 2.163>	τοῖσιν γὰρ μέγα πῆμα κυλίνδεται: οὐ γὰρ ̓Οδυσσεὺς
<hom.od 2.164>	δὴν ἀπάνευθε φίλων ὧν ἔσσεται, ἀλλά που ἤδη
<hom.od 2.165>	ἐγγὺς ἐὼν τοῖσδεσσι φόνον καὶ κῆρα φυτεύει
<hom.od 2.166>	πάντεσσιν: πολέσιν δὲ καὶ ἄλλοισιν κακὸν ἔσται,
<hom.od 2.167>	οἳ νεμόμεσθ' ̓Ιθάκην ἐυδείελον. ἀλλὰ πολὺ πρὶν
<hom.od 2.168>	φραζώμεσθ', ὥς κεν καταπαύσομεν: οἱ δὲ καὶ αὐτοὶ
<hom.od 2.169>	παυέσθων: καὶ γάρ σφιν ἄφαρ τόδε λώιόν ἐστιν.
<hom.od 2.170>	οὐ γὰρ ἀπείρητος μαντεύομαι,  ἀλλ' ἐὺ εἰδώς:
<hom.od 2.171>	καὶ γὰρ κείνῳ φημὶ τελευτηθῆναι ἅπαντα,
<hom.od 2.172>	ὥς οἱ ἐμυθεόμην, ὅτε ̓́Ιλιον εἰσανέβαινον
<hom.od 2.173>	̓Αργεῖοι, μετὰ δέ σφιν ἔβη πολύμητις ̓Οδυσσεύς.
<hom.od 2.174>	φῆν κακὰ πολλὰ παθόντ', ὀλέσαντ' ἄπο πάντας ἑταίρους,
<hom.od 2.175>	ἄγνωστον πάντεσσιν ἐεικοστῷ ἐνιαυτῷ
<hom.od 2.176>	οἴκαδ' ἐλεύσεσθαι: τὰ δὲ δὴ νῦν πάντα τελεῖται.”

<hom.od 2.177>	τὸν δ' αὖτ' Εὐρύμαχος Πολύβου πάϊς ἀντίον ηὔδα:
<hom.od 2.178>	“ὦ γέρον, εἰ δ' ἄγε νῦν μαντεύεο σοῖσι τέκεσσιν
<hom.od 2.179>	οἴκαδ' ἰών, μή πού τι κακὸν πάσχωσιν ὀπίσσω:
<hom.od 2.180>	ταῦτα δ' ἐγὼ σέο πολλὸν ἀμείνων μαντεύεσθαι.
<hom.od 2.181>	ὄρνιθες δέ τε πολλοὶ ὑπ' αὐγὰς ἠελίοιο
<hom.od 2.182>	φοιτῶς', οὐδέ τε πάντες ἐναίσιμοι: αὐτὰρ ̓Οδυσσεὺς
<hom.od 2.183>	ὤλετο τῆλ', ὡς καὶ σὺ καταφθίσθαι σὺν ἐκείνῳ
<hom.od 2.184>	ὤφελες. οὐκ ἂν τόσσα θεοπροπέων ἀγόρευες,
<hom.od 2.185>	οὐδέ κε Τηλέμαχον κεχολωμένον ὧδ' ἀνιείης,
<hom.od 2.186>	σῷ οἴκῳ δῶρον ποτιδέγμενος, αἴ κε πόρῃσιν.
<hom.od 2.187>	ἀλλ' ἔκ τοι ἐρέω, τὸ δὲ καὶ τετελεσμένον ἔσται:
<hom.od 2.188>	αἴ κε νεώτερον ἄνδρα παλαιά τε πολλά τε εἰδὼς
<hom.od 2.189>	παρφάμενος ἐπέεσσιν ἐποτρύνῃς χαλεπαίνειν,
<hom.od 2.190>	αὐτῷ μέν οἱ πρῶτον ἀνιηρέστερον ἔσται,
<hom.od 2.191>	πρῆξαι δ' ἔμπης οὔ τι δυνήσεται εἵνεκα τῶνδε:
<hom.od 2.192>	σοὶ δέ, γέρον, θωὴν ἐπιθήσομεν, ἥν κ' ἐνὶ θυμῷ
<hom.od 2.193>	τίνων ἀσχάλλῃς: χαλεπὸν δέ τοι ἔσσεται ἄλγος.
<hom.od 2.194>	Τηλεμάχῳ δ' ἐν πᾶσιν ἐγὼν ὑποθήσομαι αὐτός:
<hom.od 2.195>	μητέρα ἣν ἐς πατρὸς ἀνωγέτω ἀπονέεσθαι:
<hom.od 2.196>	οἱ δὲ γάμον τεύξουσι καὶ ἀρτυνέουσιν ἔεδνα
<hom.od 2.197>	πολλὰ μάλ', ὅσσα ἔοικε φίλης ἐπὶ παιδὸς ἕπεσθαι.
<hom.od 2.198>	οὐ γὰρ πρὶν παύσεσθαι ὀίομαι υἷας ̓Αχαιῶν
<hom.od 2.199>	μνηστύος ἀργαλέης, ἐπεὶ οὔ τινα δείδιμεν ἔμπης,
<hom.od 2.200>	οὔτ' οὖν Τηλέμαχον μάλα περ πολύμυθον ἐόντα,
<hom.od 2.201>	οὔτε θεοπροπίης ἐμπαζόμεθ', ἣν σύ, γεραιέ,
<hom.od 2.202>	μυθέαι ἀκράαντον, ἀπεχθάνεαι δ' ἔτι μᾶλλον.
<hom.od 2.203>	χρήματα δ' αὖτε κακῶς βεβρώσεται, οὐδέ ποτ' ἶσα
<hom.od 2.204>	ἔσσεται, ὄφρα κεν ἥ γε διατρίβῃσιν ̓Αχαιοὺς
<hom.od 2.205>	ὃν γάμον: ἡμεῖς δ' αὖ ποτιδέγμενοι ἤματα πάντα
<hom.od 2.206>	εἵνεκα τῆς ἀρετῆς ἐριδαίνομεν, οὐδὲ μετ' ἄλλας
<hom.od 2.207>	ἐρχόμεθ', ἃς ἐπιεικὲς ὀπυιέμεν ἐστὶν ἑκάστῳ.”

<hom.od 2.208>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 2.209>	“Εὐρύμαχ' ἠδὲ καὶ ἄλλοι, ὅσοι μνηστῆρες ἀγαυοί,
<hom.od 2.210>	ταῦτα μὲν οὐχ ὑμέας ἔτι λίσσομαι οὐδ' ἀγορεύω:
<hom.od 2.211>	ἤδη γὰρ τὰ ἴσασι θεοὶ καὶ πάντες ̓Αχαιοί.
<hom.od 2.212>	ἀλλ' ἄγε μοι δότε νῆα θοὴν καὶ εἴκος' ἑταίρους,
<hom.od 2.213>	οἵ κέ μοι ἔνθα καὶ ἔνθα διαπρήσσωσι κέλευθον.
<hom.od 2.214>	εἶμι γὰρ ἐς Σπάρτην τε καὶ ἐς Πύλον ἠμαθόεντα
<hom.od 2.215>	νόστον πευσόμενος πατρὸς δὴν οἰχομένοιο,
<hom.od 2.216>	ἤν τίς μοι εἴπῃσι βροτῶν ἢ ὄσσαν ἀκούσω
<hom.od 2.217>	ἐκ Διός, ἥ τε μάλιστα φέρει κλέος ἀνθρώποισιν:
<hom.od 2.218>	εἰ μέν κεν πατρὸς βίοτον καὶ νόστον ἀκούσω,
<hom.od 2.219>	ἦ τ' ἄν, τρυχόμενός περ, ἔτι τλαίην ἐνιαυτόν:
<hom.od 2.220>	εἰ δέ κε τεθνηῶτος ἀκούσω μηδ' ἔτ' ἐόντος,
<hom.od 2.221>	νοστήσας δὴ ἔπειτα φίλην ἐς πατρίδα γαῖαν
<hom.od 2.222>	σῆμά τέ οἱ χεύω καὶ ἐπὶ κτέρεα κτερεί̈ξω
<hom.od 2.223>	πολλὰ μάλ', ὅσσα ἔοικε, καὶ ἀνέρι μητέρα δώσω.”

<hom.od 2.224>	ἦ τοι ὅ γ' ὣς εἰπὼν κατ' ἄρ' ἕζετο, τοῖσι δ' ἀνέστη
<hom.od 2.225>	Μέντωρ,  ὅς ῥ' ̓Οδυσῆος ἀμύμονος ἦεν ἑταῖρος,
<hom.od 2.226>	καὶ οἱ ἰὼν ἐν νηυσὶν ἐπέτρεπεν οἶκον ἅπαντα,
<hom.od 2.227>	πείθεσθαί τε γέροντι καὶ ἔμπεδα πάντα φυλάσσειν:
<hom.od 2.228>	ὅ σφιν ἐὺ φρονέων ἀγορήσατο καὶ μετέειπεν:

<hom.od 2.229>	“κέκλυτε δὴ νῦν μευ, ̓Ιθακήσιοι, ὅττι κεν εἴπω:
<hom.od 2.230>	μή τις ἔτι πρόφρων ἀγανὸς καὶ ἤπιος ἔστω
<hom.od 2.231>	σκηπτοῦχος βασιλεύς, μηδὲ φρεσὶν αἴσιμα εἰδώς,
<hom.od 2.232>	ἀλλ' αἰεὶ χαλεπός τ' εἴη καὶ αἴσυλα ῥέζοι:
<hom.od 2.233>	ὡς οὔ τις μέμνηται ̓Οδυσσῆος θείοιο
<hom.od 2.234>	λαῶν οἷσιν ἄνασσε, πατὴρ δ' ὣς ἤπιος ἦεν.
<hom.od 2.235>	ἀλλ' ἦ τοι μνηστῆρας ἀγήνορας οὔ τι μεγαίρω
<hom.od 2.236>	ἔρδειν ἔργα βίαια κακορραφίῃσι νόοιο:
<hom.od 2.237>	σφὰς γὰρ παρθέμενοι κεφαλὰς κατέδουσι βιαίως
<hom.od 2.238>	οἶκον ̓Οδυσσῆος, τὸν δ' οὐκέτι φασὶ νέεσθαι.
<hom.od 2.239>	νῦν δ' ἄλλῳ δήμῳ νεμεσίζομαι, οἷον ἅπαντες
<hom.od 2.240>	ἧσθ' ἄνεῳ,  ἀτὰρ οὔ τι καθαπτόμενοι ἐπέεσσι
<hom.od 2.241>	παύρους μνηστῆρας καταπαύετε πολλοὶ ἐόντες.”

<hom.od 2.242>	τὸν δ' Εὐηνορίδης Λειώκριτος ἀντίον ηὔδα:
<hom.od 2.243>	“Μέντορ ἀταρτηρέ, φρένας ἠλεέ, ποῖον ἔειπες
<hom.od 2.244>	ἡμέας ὀτρύνων καταπαυέμεν. ἀργαλέον δὲ
<hom.od 2.245>	ἀνδράσι καὶ πλεόνεσσι μαχήσασθαι περὶ δαιτί.
<hom.od 2.246>	εἴ περ γάρ κ' ̓Οδυσεὺς ̓Ιθακήσιος αὐτὸς ἐπελθὼν
<hom.od 2.247>	δαινυμένους κατὰ δῶμα ἑὸν μνηστῆρας ἀγαυοὺς
<hom.od 2.248>	ἐξελάσαι μεγάροιο μενοινήσει' ἐνὶ θυμῷ,
<hom.od 2.249>	οὔ κέν οἱ κεχάροιτο γυνή, μάλα περ χατέουσα,
<hom.od 2.250>	ἐλθόντ',  ἀλλά κεν αὐτοῦ ἀεικέα πότμον ἐπίσποι,
<hom.od 2.251>	εἰ πλεόνεσσι μάχοιτο: σὺ δ' οὐ κατὰ μοῖραν ἔειπες.
<hom.od 2.252>	ἀλλ' ἄγε, λαοὶ μὲν σκίδνασθ' ἐπὶ ἔργα ἕκαστος,
<hom.od 2.253>	τούτῳ δ' ὀτρυνέει Μέντωρ ὁδὸν ἠδ' ̔Αλιθέρσης,
<hom.od 2.254>	οἵ τέ οἱ ἐξ ἀρχῆς πατρώιοί εἰσιν ἑταῖροι.
<hom.od 2.255>	ἀλλ' ὀίω,  καὶ δηθὰ καθήμενος ἀγγελιάων
<hom.od 2.256>	πεύσεται εἰν ̓Ιθάκῃ, τελέει δ' ὁδὸν οὔ ποτε ταύτην.”

<hom.od 2.257>	ὣς ἄρ' ἐφώνησεν, λῦσεν δ' ἀγορὴν αἰψηρήν.
<hom.od 2.258>	οἱ μὲν ἄρ' ἐσκίδναντο ἑὰ πρὸς δώμαθ' ἕκαστος,
<hom.od 2.259>	μνηστῆρες δ' ἐς δώματ' ἴσαν θείου ̓Οδυσῆος.

<hom.od 2.260>	Τηλέμαχος δ' ἀπάνευθε κιὼν ἐπὶ θῖνα θαλάσσης,
<hom.od 2.261>	χεῖρας νιψάμενος πολιῆς ἁλὸς εὔχετ' ̓Αθήνῃ:
<hom.od 2.262>	“κλῦθί μευ, ὃ χθιζὸς θεὸς ἤλυθες ἡμέτερον δῶ
<hom.od 2.263>	καὶ μ' ἐν νηὶ κέλευσας ἐπ' ἠεροειδέα πόντον
<hom.od 2.264>	νόστον πευσόμενον πατρὸς δὴν οἰχομένοιο
<hom.od 2.265>	ἔρχεσθαι: τὰ δὲ πάντα διατρίβουσιν ̓Αχαιοί,
<hom.od 2.266>	μνηστῆρες δὲ μάλιστα κακῶς ὑπερηνορέοντες.”

<hom.od 2.267>	ὣς ἔφατ' εὐχόμενος, σχεδόθεν δέ οἱ ἦλθεν ̓Αθήνη,
<hom.od 2.268>	Μέντορι εἰδομένη ἠμὲν δέμας ἠδὲ καὶ αὐδήν,
<hom.od 2.269>	καί μιν φωνήσας' ἔπεα πτερόεντα προσηύδα:

<hom.od 2.270>	“Τηλέμαχ', οὐδ' ὄπιθεν κακὸς ἔσσεαι οὐδ' ἀνοήμων,
<hom.od 2.271>	εἰ δή τοι σοῦ πατρὸς ἐνέστακται μένος ἠύ,
<hom.od 2.272>	οἷος κεῖνος ἔην τελέσαι ἔργον τε ἔπος τε:
<hom.od 2.273>	οὔ τοι ἔπειθ' ἁλίη ὁδὸς ἔσσεται οὐδ' ἀτέλεστος.
<hom.od 2.274>	εἰ δ' οὐ κείνου γ' ἐσσὶ γόνος καὶ Πηνελοπείης,
<hom.od 2.275>	οὐ σέ γ' ἔπειτα ἔολπα τελευτήσειν,  ἃ μενοινᾷς.
<hom.od 2.276>	παῦροι γάρ τοι παῖδες ὁμοῖοι πατρὶ πέλονται,
<hom.od 2.277>	οἱ πλέονες κακίους, παῦροι δέ τε πατρὸς ἀρείους.
<hom.od 2.278>	ἀλλ' ἐπεὶ οὐδ' ὄπιθεν κακὸς ἔσσεαι οὐδ' ἀνοήμων,
<hom.od 2.279>	οὐδέ σε πάγχυ γε μῆτις ̓Οδυσσῆος προλέλοιπεν,
<hom.od 2.280>	ἐλπωρή τοι ἔπειτα τελευτῆσαι τάδε ἔργα.
<hom.od 2.281>	τῶ νῦν μνηστήρων μὲν ἔα βουλήν τε νόον τε
<hom.od 2.282>	ἀφραδέων, ἐπεὶ οὔ τι νοήμονες οὐδὲ δίκαιοι:
<hom.od 2.283>	οὐδέ τι ἴσασιν θάνατον καὶ κῆρα μέλαιναν,
<hom.od 2.284>	ὃς δή σφι σχεδόν ἐστιν, ἐπ' ἤματι πάντας ὀλέσθαι.
<hom.od 2.285>	σοὶ δ' ὁδὸς οὐκέτι δηρὸν ἀπέσσεται ἣν σὺ μενοινᾷς:
<hom.od 2.286>	τοῖος γάρ τοι ἑταῖρος ἐγὼ πατρώιός εἰμι,
<hom.od 2.287>	ὅς τοι νῆα θοὴν στελέω καὶ ἅμ' ἕψομαι αὐτός.
<hom.od 2.288>	ἀλλὰ σὺ μὲν πρὸς δώματ' ἰὼν μνηστῆρσιν ὁμίλει,
<hom.od 2.289>	ὅπλισσόν τ' ἤια καὶ ἄγγεσιν ἄρσον ἅπαντα,
<hom.od 2.290>	οἶνον ἐν ἀμφιφορεῦσι,  καὶ ἄλφιτα, μυελὸν ἀνδρῶν,
<hom.od 2.291>	δέρμασιν ἐν πυκινοῖσιν: ἐγὼ δ' ἀνὰ δῆμον ἑταίρους
<hom.od 2.292>	αἶψ' ἐθελοντῆρας συλλέξομαι. εἰσὶ δὲ νῆες
<hom.od 2.293>	πολλαὶ ἐν ἀμφιάλῳ ̓Ιθάκῃ, νέαι ἠδὲ παλαιαί:
<hom.od 2.294>	τάων μέν τοι ἐγὼν ἐπιόψομαι ἥ τις ἀρίστη,
<hom.od 2.295>	ὦκα δ' ἐφοπλίσσαντες ἐνήσομεν εὐρέι πόντῳ.”

<hom.od 2.296>	ὣς φάτ' ̓Αθηναίη κούρη Διός: οὐδ' ἄρ' ἔτι δὴν
<hom.od 2.297>	Τηλέμαχος παρέμιμνεν, ἐπεὶ θεοῦ ἔκλυεν αὐδήν.
<hom.od 2.298>	βῆ δ' ἰέναι πρὸς δῶμα, φίλον τετιημένος ἦτορ,
<hom.od 2.299>	εὗρε δ' ἄρα μνηστῆρας ἀγήνορας ἐν μεγάροισιν,
<hom.od 2.300>	αἶγας ἀνιεμένους σιάλους θ' εὕοντας ἐν αὐλῇ.
<hom.od 2.301>	̓Αντίνοος δ' ἰθὺς γελάσας κίε Τηλεμάχοιο,
<hom.od 2.302>	ἔν τ' ἄρα οἱ φῦ χειρί, ἔπος τ' ἔφατ' ἔκ τ' ὀνόμαζε:

<hom.od 2.303>	“Τηλέμαχ' ὑψαγόρη, μένος ἄσχετε, μή τί τοι ἄλλο
<hom.od 2.304>	ἐν στήθεσσι κακὸν μελέτω ἔργον τε ἔπος τε,
<hom.od 2.305>	ἀλλά μοι ἐσθιέμεν καὶ πινέμεν,  ὡς τὸ πάρος περ.
<hom.od 2.306>	ταῦτα δέ τοι μάλα πάντα τελευτήσουσιν ̓Αχαιοί,
<hom.od 2.307>	νῆα καὶ ἐξαίτους ἐρέτας, ἵνα θᾶσσον ἵκηαι
<hom.od 2.308>	ἐς Πύλον ἠγαθέην μετ' ἀγαυοῦ πατρὸς ἀκουήν.”

<hom.od 2.309>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 2.310>	“̓Αντίνο',  οὔ πως ἔστιν ὑπερφιάλοισι μεθ' ὑμῖν
<hom.od 2.311>	δαίνυσθαί τ' ἀκέοντα καὶ εὐφραίνεσθαι ἕκηλον.
<hom.od 2.312>	ἦ οὐχ ἅλις ὡς τὸ πάροιθεν ἐκείρετε πολλὰ καὶ ἐσθλὰ
<hom.od 2.313>	κτήματ' ἐμά, μνηστῆρες, ἐγὼ δ' ἔτι νήπιος ἦα;
<hom.od 2.314>	νῦν δ' ὅτε δὴ μέγας εἰμὶ καὶ ἄλλων μῦθον ἀκούων
<hom.od 2.315>	πυνθάνομαι,  καὶ δή μοι ἀέξεται ἔνδοθι θυμός,
<hom.od 2.316>	πειρήσω, ὥς κ' ὔμμι κακὰς ἐπὶ κῆρας ἰήλω,
<hom.od 2.317>	ἠὲ Πύλονδ' ἐλθών, ἢ αὐτοῦ τῷδ' ἐνὶ δήμῳ.
<hom.od 2.318>	εἶμι μέν, οὐδ' ἁλίη ὁδὸς ἔσσεται ἣν ἀγορεύω,
<hom.od 2.319>	ἔμπορος: οὐ γὰρ νηὸς ἐπήβολος οὐδ' ἐρετάων
<hom.od 2.320>	γίγνομαι: ὥς νύ που ὔμμιν ἐείσατο κέρδιον εἶναι.”

<hom.od 2.321>	ἦ ῥα, καὶ ἐκ χειρὸς χεῖρα σπάσατ' ̓Αντινόοιο
<hom.od 2.322>	ῥεῖα: μνηστῆρες δὲ δόμον κάτα δαῖτα πένοντο.
<hom.od 2.323>	οἱ δ' ἐπελώβευον καὶ ἐκερτόμεον ἐπέεσσιν.
<hom.od 2.324>	ὧδε δέ τις εἴπεσκε νέων ὑπερηνορεόντων:

<hom.od 2.325>	“ἦ μάλα Τηλέμαχος φόνον ἡμῖν μερμηρίζει.
<hom.od 2.326>	ἤ τινας ἐκ Πύλου ἄξει ἀμύντορας ἠμαθόεντος
<hom.od 2.327>	ἢ ὅ γε καὶ Σπάρτηθεν, ἐπεί νύ περ ἵεται αἰνῶς:
<hom.od 2.328>	ἠὲ καὶ εἰς ̓Εφύρην ἐθέλει, πίειραν ἄρουραν,
<hom.od 2.329>	ἐλθεῖν, ὄφρ' ἔνθεν θυμοφθόρα φάρμακ' ἐνείκῃ,
<hom.od 2.330>	ἐν δὲ βάλῃ κρητῆρι καὶ ἡμέας πάντας ὀλέσσῃ.”

<hom.od 2.331>	ἄλλος δ' αὖτ' εἴπεσκε νέων ὑπερηνορεόντων:
<hom.od 2.332>	“τίς δ' οἶδ', εἴ κε καὶ αὐτὸς ἰὼν κοίλης ἐπὶ νηὸς
<hom.od 2.333>	τῆλε φίλων ἀπόληται ἀλώμενος ὥς περ ̓Οδυσσεύς;
<hom.od 2.334>	οὕτω κεν καὶ μᾶλλον ὀφέλλειεν πόνον ἄμμιν:
<hom.od 2.335>	κτήματα γάρ κεν πάντα δασαίμεθα,  οἰκία δ' αὖτε
<hom.od 2.336>	τούτου μητέρι δοῖμεν ἔχειν ἠδ' ὅς τις ὀπυίοι.”

<hom.od 2.337>	ὣς φάν, ὁ δ' ὑψόροφον θάλαμον κατεβήσετο πατρὸς
<hom.od 2.338>	εὐρύν, ὅθι νητὸς χρυσὸς καὶ χαλκὸς ἔκειτο
<hom.od 2.339>	ἐσθής τ' ἐν χηλοῖσιν ἅλις τ' ἐυῶδες ἔλαιον:
<hom.od 2.340>	ἐν δὲ πίθοι οἴνοιο παλαιοῦ ἡδυπότοιο
<hom.od 2.341>	ἕστασαν, ἄκρητον θεῖον ποτὸν ἐντὸς ἔχοντες,
<hom.od 2.342>	ἑξείης ποτὶ τοῖχον ἀρηρότες, εἴ ποτ' ̓Οδυσσεὺς
<hom.od 2.343>	οἴκαδε νοστήσειε καὶ ἄλγεα πολλὰ μογήσας.
<hom.od 2.344>	κληισταὶ δ' ἔπεσαν σανίδες πυκινῶς ἀραρυῖαι,
<hom.od 2.345>	δικλίδες: ἐν δὲ γυνὴ ταμίη νύκτας τε καὶ ἦμαρ
<hom.od 2.346>	ἔσχ', ἣ πάντ' ἐφύλασσε νόου πολυϊδρείῃσιν,
<hom.od 2.347>	Εὐρύκλει', ̓͂Ωπος θυγάτηρ Πεισηνορίδαο.
<hom.od 2.348>	τὴν τότε Τηλέμαχος προσέφη θαλαμόνδε καλέσσας:

<hom.od 2.349>	“μαῖ', ἄγε δή μοι οἶνον ἐν ἀμφιφορεῦσιν ἄφυσσον
<hom.od 2.350>	ἡδύν,  ὅτις μετὰ τὸν λαρώτατος ὃν σὺ φυλάσσεις
<hom.od 2.351>	κεῖνον ὀιομένη τὸν κάμμορον, εἴ ποθεν ἔλθοι
<hom.od 2.352>	διογενὴς ̓Οδυσεὺς θάνατον καὶ κῆρας ἀλύξας.
<hom.od 2.353>	δώδεκα δ' ἔμπλησον καὶ πώμασιν ἄρσον ἅπαντας.
<hom.od 2.354>	ἐν δέ μοι ἄλφιτα χεῦον ἐϋρραφέεσσι δοροῖσιν:
<hom.od 2.355>	εἴκοσι δ' ἔστω μέτρα μυληφάτου ἀλφίτου ἀκτῆς.
<hom.od 2.356>	αὐτὴ δ' οἴη ἴσθι: τὰ δ' ἁθρόα πάντα τετύχθω:
<hom.od 2.357>	ἑσπέριος γὰρ ἐγὼν αἱρήσομαι, ὁππότε κεν δὴ
<hom.od 2.358>	μήτηρ εἰς ὑπερῷ' ἀναβῇ κοίτου τε μέδηται.
<hom.od 2.359>	εἶμι γὰρ ἐς Σπάρτην τε καὶ ἐς Πύλον ἠμαθόεντα
<hom.od 2.360>	νόστον πευσόμενος πατρὸς φίλου,  ἤν που ἀκούσω.”

<hom.od 2.361>	ὣς φάτο, κώκυσεν δὲ φίλη τροφὸς Εὐρύκλεια,
<hom.od 2.362>	καί ῥ' ὀλοφυρομένη ἔπεα πτερόεντα προσηύδα:
<hom.od 2.363>	“τίπτε δέ τοι, φίλε τέκνον, ἐνὶ φρεσὶ τοῦτο νόημα
<hom.od 2.364>	ἔπλετο; πῇ δ' ἐθέλεις ἰέναι πολλὴν ἐπὶ γαῖαν
<hom.od 2.365>	μοῦνος ἐὼν ἀγαπητός;  ὁ δ' ὤλετο τηλόθι πάτρης
<hom.od 2.366>	διογενὴς ̓Οδυσεὺς ἀλλογνώτῳ ἐνὶ δήμῳ.
<hom.od 2.367>	οἱ δέ τοι αὐτίκ' ἰόντι κακὰ φράσσονται ὀπίσσω,
<hom.od 2.368>	ὥς κε δόλῳ φθίῃς, τάδε δ' αὐτοὶ πάντα δάσονται.
<hom.od 2.369>	ἀλλὰ μέν' αὖθ' ἐπὶ σοῖσι καθήμενος: οὐδέ τί σε χρὴ
<hom.od 2.370>	πόντον ἐπ' ἀτρύγετον κακὰ πάσχειν οὐδ' ἀλάλησθαι.”

<hom.od 2.371>	τὴν δ' αὖ Τηλέμαχος πεπνυμένος ἀντίον ηὔδα:
<hom.od 2.372>	“θάρσει, μαῖ', ἐπεὶ οὔ τοι ἄνευ θεοῦ ἥδε γε βουλή.
<hom.od 2.373>	ἀλλ' ὄμοσον μὴ μητρὶ φίλῃ τάδε μυθήσασθαι,
<hom.od 2.374>	πρίν γ' ὅτ' ἂν ἑνδεκάτη τε δυωδεκάτη τε γένηται,
<hom.od 2.375>	ἢ αὐτὴν ποθέσαι καὶ ἀφορμηθέντος ἀκοῦσαι,
<hom.od 2.376>	ὡς ἂν μὴ κλαίουσα κατὰ χρόα καλὸν ἰάπτῃ.”

<hom.od 2.377>	ὣς ἄρ' ἔφη, γρῆυς δὲ θεῶν μέγαν ὅρκον ἀπώμνυ.
<hom.od 2.378>	αὐτὰρ ἐπεί ῥ' ὄμοσέν τε τελεύτησέν τε τὸν ὅρκον,
<hom.od 2.379>	αὐτίκ' ἔπειτά οἱ οἶνον ἐν ἀμφιφορεῦσιν ἄφυσσεν,
<hom.od 2.380>	ἐν δέ οἱ ἄλφιτα χεῦεν ἐϋρραφέεσσι δοροῖσι.
<hom.od 2.381>	Τηλέμαχος δ' ἐς δώματ' ἰὼν μνηστῆρσιν ὁμίλει.

<hom.od 2.382>	ἔνθ' αὖτ' ἄλλ' ἐνόησε θεά, γλαυκῶπις ̓Αθήνη.
<hom.od 2.383>	Τηλεμάχῳ ἐικυῖα κατὰ πτόλιν ᾤχετο πάντῃ,
<hom.od 2.384>	καί ῥα ἑκάστῳ φωτὶ παρισταμένη φάτο μῦθον,
<hom.od 2.385>	ἑσπερίους δ' ἐπὶ νῆα θοὴν ἀγέρεσθαι ἀνώγει.
<hom.od 2.386>	ἡ δ' αὖτε Φρονίοιο Νοήμονα φαίδιμον υἱὸν
<hom.od 2.387>	ᾔτεε νῆα θοήν: ὁ δέ οἱ πρόφρων ὑπέδεκτο.

<hom.od 2.388>	δύσετό τ' ἠέλιος σκιόωντό τε πᾶσαι ἀγυιαί,
<hom.od 2.389>	καὶ τότε νῆα θοὴν ἅλαδ' εἴρυσε, πάντα δ' ἐν αὐτῇ
<hom.od 2.390>	ὅπλ' ἐτίθει,  τά τε νῆες ἐύσσελμοι φορέουσι.
<hom.od 2.391>	στῆσε δ' ἐπ' ἐσχατιῇ λιμένος, περὶ δ' ἐσθλοὶ ἑταῖροι
<hom.od 2.392>	ἁθρόοι ἠγερέθοντο: θεὰ δ' ὤτρυνεν ἕκαστον.

<hom.od 2.393>	ἔνθ' αὖτ' ἄλλ' ἐνόησε θεά, γλαυκῶπις ̓Αθήνη.
<hom.od 2.394>	βῆ ῤ' ἰέναι πρὸς δώματ' ̓Οδυσσῆος θείοιο:
<hom.od 2.395>	ἔνθα μνηστήρεσσιν ἐπὶ γλυκὺν ὕπνον ἔχευε,
<hom.od 2.396>	πλάζε δὲ πίνοντας, χειρῶν δ' ἔκβαλλε κύπελλα.
<hom.od 2.397>	οἱ δ' εὕδειν ὤρνυντο κατὰ πτόλιν, οὐδ' ἄρ' ἔτι δὴν
<hom.od 2.398>	ἥατ', ἐπεί σφισιν ὕπνος ἐπὶ βλεφάροισιν ἔπιπτεν.
<hom.od 2.399>	αὐτὰρ Τηλέμαχον προσέφη γλαυκῶπις ̓Αθήνη
<hom.od 2.400>	ἐκπροκαλεσσαμένη μεγάρων ἐὺ ναιεταόντων,
<hom.od 2.401>	Μέντορι εἰδομένη ἠμὲν δέμας ἠδὲ καὶ αὐδήν:

<hom.od 2.402>	“Τηλέμαχ', ἤδη μέν τοι ἐυκνήμιδες ἑταῖροι
<hom.od 2.403>	ἥατ' ἐπήρετμοι τὴν σὴν ποτιδέγμενοι ὁρμήν:
<hom.od 2.404>	ἀλλ' ἴομεν, μὴ δηθὰ διατρίβωμεν ὁδοῖο.”

<hom.od 2.405>	ὣς ἄρα φωνήσας' ἡγήσατο Παλλὰς ̓Αθήνη
<hom.od 2.406>	καρπαλίμως: ὁ δ' ἔπειτα μετ' ἴχνια βαῖνε θεοῖο.
<hom.od 2.407>	αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,
<hom.od 2.408>	εὗρον ἔπειτ' ἐπὶ θινὶ κάρη κομόωντας ἑταίρους.
<hom.od 2.409>	τοῖσι δὲ καὶ μετέειφ' ἱερὴ ἲς Τηλεμάχοιο:

<hom.od 2.410>	“δεῦτε,  φίλοι, ἤια φερώμεθα: πάντα γὰρ ἤδη
<hom.od 2.411>	ἁθρό' ἐνὶ μεγάρῳ. μήτηρ δ' ἐμὴ οὔ τι πέπυσται,
<hom.od 2.412>	οὐδ' ἄλλαι δμωαί, μία δ' οἴη μῦθον ἄκουσεν.”

<hom.od 2.413>	ὣς ἄρα φωνήσας ἡγήσατο, τοὶ δ' ἅμ' ἕποντο.
<hom.od 2.414>	οἱ δ' ἄρα πάντα φέροντες ἐυσσέλμῳ ἐπὶ νηὶ
<hom.od 2.415>	κάτθεσαν,  ὡς ἐκέλευσεν ̓Οδυσσῆος φίλος υἱός.
<hom.od 2.416>	ἂν δ' ἄρα Τηλέμαχος νηὸς βαῖν', ἦρχε δ' ̓Αθήνη,
<hom.od 2.417>	νηὶ δ' ἐνὶ πρυμνῇ κατ' ἄρ' ἕζετο: ἄγχι δ' ἄρ' αὐτῆς
<hom.od 2.418>	ἕζετο Τηλέμαχος. τοὶ δὲ πρυμνήσι' ἔλυσαν,
<hom.od 2.419>	ἂν δὲ καὶ αὐτοὶ βάντες ἐπὶ κληῖσι καθῖζον.
<hom.od 2.420>	τοῖσιν δ' ἴκμενον οὖρον ἵει γλαυκῶπις ̓Αθήνη,
<hom.od 2.421>	ἀκραῆ Ζέφυρον, κελάδοντ' ἐπὶ οἴνοπα πόντον.
<hom.od 2.422>	Τηλέμαχος δ' ἑτάροισιν ἐποτρύνας ἐκέλευσεν
<hom.od 2.423>	ὅπλων ἅπτεσθαι: τοὶ δ' ὀτρύνοντος ἄκουσαν.
<hom.od 2.424>	ἱστὸν δ' εἰλάτινον κοίλης ἔντοσθε μεσόδμης
<hom.od 2.425>	στῆσαν ἀείραντες,  κατὰ δὲ προτόνοισιν ἔδησαν,
<hom.od 2.426>	ἕλκον δ' ἱστία λευκὰ ἐυστρέπτοισι βοεῦσιν.
<hom.od 2.427>	ἔπρησεν δ' ἄνεμος μέσον ἱστίον, ἀμφὶ δὲ κῦμα
<hom.od 2.428>	στείρῃ πορφύρεον μεγάλ' ἴαχε νηὸς ἰούσης:
<hom.od 2.429>	ἡ δ' ἔθεεν κατὰ κῦμα διαπρήσσουσα κέλευθον.
<hom.od 2.430>	δησάμενοι δ' ἄρα ὅπλα θοὴν ἀνὰ νῆα μέλαιναν
<hom.od 2.431>	στήσαντο κρητῆρας ἐπιστεφέας οἴνοιο,
<hom.od 2.432>	λεῖβον δ' ἀθανάτοισι θεοῖς αἰειγενέτῃσιν,
<hom.od 2.433>	ἐκ πάντων δὲ μάλιστα Διὸς γλαυκώπιδι κούρῃ.
<hom.od 2.434>	παννυχίη μέν ῥ' ἥ γε καὶ ἠῶ πεῖρε κέλευθον.

<hom.od 3.1>	̓Ηέλιος δ' ἀνόρουσε, λιπὼν περικαλλέα λίμνην,
<hom.od 3.2>	οὐρανὸν ἐς πολύχαλκον, ἵν' ἀθανάτοισι φαείνοι
<hom.od 3.3>	καὶ θνητοῖσι βροτοῖσιν ἐπὶ ζείδωρον ἄρουραν:
<hom.od 3.4>	οἱ δὲ Πύλον, Νηλῆος ἐυκτίμενον πτολίεθρον,
<hom.od 3.5>	ἷξον: τοὶ δ' ἐπὶ θινὶ θαλάσσης ἱερὰ ῥέζον,
<hom.od 3.6>	ταύρους παμμέλανας, ἐνοσίχθονι κυανοχαίτῃ.
<hom.od 3.7>	ἐννέα δ' ἕδραι ἔσαν, πεντακόσιοι δ' ἐν ἑκάστῃ
<hom.od 3.8>	ἥατο καὶ προύχοντο ἑκάστοθι ἐννέα ταύρους.
<hom.od 3.9>	εὖθ' οἱ σπλάγχνα πάσαντο, θεῷ δ' ἐπὶ μηρί' ἔκαιον,
<hom.od 3.10>	οἱ δ' ἰθὺς κατάγοντο ἰδ' ἱστία νηὸς ἐίσης
<hom.od 3.11>	στεῖλαν ἀείραντες, τὴν δ' ὥρμισαν, ἐκ δ' ἔβαν αὐτοί:
<hom.od 3.12>	ἐκ δ' ἄρα Τηλέμαχος νηὸς βαῖν', ἦρχε δ' ̓Αθήνη.
<hom.od 3.13>	τὸν προτέρη προσέειπε θεά, γλαυκῶπις ̓Αθήνη:

<hom.od 3.14>	“Τηλέμαχ', οὐ μέν σε χρὴ ἔτ' αἰδοῦς, οὐδ' ἠβαιόν:
<hom.od 3.15>	τοὔνεκα γὰρ καὶ πόντον ἐπέπλως,  ὄφρα πύθηαι
<hom.od 3.16>	πατρός, ὅπου κύθε γαῖα καὶ ὅν τινα πότμον ἐπέσπεν.
<hom.od 3.17>	ἀλλ' ἄγε νῦν ἰθὺς κίε Νέστορος ἱπποδάμοιο:
<hom.od 3.18>	εἴδομεν ἥν τινα μῆτιν ἐνὶ στήθεσσι κέκευθε.
<hom.od 3.19>	λίσσεσθαι δέ μιν αὐτός, ὅπως νημερτέα εἴπῃ:
<hom.od 3.20>	ψεῦδος δ' οὐκ ἐρέει: μάλα γὰρ πεπνυμένος ἐστί.”

<hom.od 3.21>	τὴν δ' αὖ Τηλέμαχος πεπνυμένος ἀντίον ηὔδα:
<hom.od 3.22>	“Μέντορ, πῶς τ' ἄρ' ἴω; πῶς τ' ἂρ προσπτύξομαι αὐτόν;
<hom.od 3.23>	οὐδέ τί πω μύθοισι πεπείρημαι πυκινοῖσιν:
<hom.od 3.24>	αἰδὼς δ' αὖ νέον ἄνδρα γεραίτερον ἐξερέεσθαι.”

<hom.od 3.25>	τὸν δ' αὖτε προσέειπε θεά,  γλαυκῶπις ̓Αθήνη:
<hom.od 3.26>	“Τηλέμαχ', ἄλλα μὲν αὐτὸς ἐνὶ φρεσὶ σῇσι νοήσεις,
<hom.od 3.27>	ἄλλα δὲ καὶ δαίμων ὑποθήσεται: οὐ γὰρ ὀίω
<hom.od 3.28>	οὔ σε θεῶν ἀέκητι γενέσθαι τε τραφέμεν τε.”

<hom.od 3.29>	ὣς ἄρα φωνήσας' ἡγήσατο Παλλὰς ̓Αθήνη
<hom.od 3.30>	καρπαλίμως: ὁ δ' ἔπειτα μετ' ἴχνια βαῖνε θεοῖο.
<hom.od 3.31>	ἷξον δ' ἐς Πυλίων ἀνδρῶν ἄγυρίν τε καὶ ἕδρας,
<hom.od 3.32>	ἔνθ' ἄρα Νέστωρ ἧστο σὺν υἱάσιν, ἀμφὶ δ' ἑταῖροι
<hom.od 3.33>	δαῖτ' ἐντυνόμενοι κρέα τ' ὤπτων ἄλλα τ' ἔπειρον.
<hom.od 3.34>	οἱ δ' ὡς οὖν ξείνους ἴδον, ἁθρόοι ἦλθον ἅπαντες,
<hom.od 3.35>	χερσίν τ' ἠσπάζοντο καὶ ἑδριάασθαι ἄνωγον.
<hom.od 3.36>	πρῶτος Νεστορίδης Πεισίστρατος ἐγγύθεν ἐλθὼν
<hom.od 3.37>	ἀμφοτέρων ἕλε χεῖρα καὶ ἵδρυσεν παρὰ δαιτὶ
<hom.od 3.38>	κώεσιν ἐν μαλακοῖσιν ἐπὶ ψαμάθοις ἁλίῃσιν
<hom.od 3.39>	πάρ τε κασιγνήτῳ Θρασυμήδεϊ καὶ πατέρι ᾧ:
<hom.od 3.40>	δῶκε δ' ἄρα σπλάγχνων μοίρας,  ἐν δ' οἶνον ἔχευεν
<hom.od 3.41>	χρυσείῳ δέπαϊ: δειδισκόμενος δὲ προσηύδα
<hom.od 3.42>	Παλλάδ' ̓Αθηναίην κούρην Διὸς αἰγιόχοιο:

<hom.od 3.43>	“εὔχεο νῦν, ὦ ξεῖνε, Ποσειδάωνι ἄνακτι:
<hom.od 3.44>	τοῦ γὰρ καὶ δαίτης ἠντήσατε δεῦρο μολόντες.
<hom.od 3.45>	αὐτὰρ ἐπὴν σπείσῃς τε καὶ εὔξεαι,  ἣ θέμις ἐστί,
<hom.od 3.46>	δὸς καὶ τούτῳ ἔπειτα δέπας μελιηδέος οἴνου
<hom.od 3.47>	σπεῖσαι, ἐπεὶ καὶ τοῦτον ὀίομαι ἀθανάτοισιν
<hom.od 3.48>	εὔχεσθαι: πάντες δὲ θεῶν χατέους' ἄνθρωποι.
<hom.od 3.49>	ἀλλὰ νεώτερός ἐστιν, ὁμηλικίη δ' ἐμοὶ αὐτῷ:
<hom.od 3.50>	τοὔνεκα σοὶ προτέρῳ δώσω χρύσειον ἄλεισον.”

<hom.od 3.51>	ὣς εἰπὼν ἐν χειρὶ τίθει δέπας ἡδέος οἴνου:
<hom.od 3.52>	χαῖρε δ' ̓Αθηναίη πεπνυμένῳ ἀνδρὶ δικαίῳ,
<hom.od 3.53>	οὕνεκα οἷ προτέρῃ δῶκε χρύσειον ἄλεισον:
<hom.od 3.54>	αὐτίκα δ' εὔχετο πολλὰ Ποσειδάωνι ἄνακτι:

<hom.od 3.55>	“κλῦθι,  Ποσείδαον γαιήοχε, μηδὲ μεγήρῃς
<hom.od 3.56>	ἡμῖν εὐχομένοισι τελευτῆσαι τάδε ἔργα.
<hom.od 3.57>	Νέστορι μὲν πρώτιστα καὶ υἱάσι κῦδος ὄπαζε,
<hom.od 3.58>	αὐτὰρ ἔπειτ' ἄλλοισι δίδου χαρίεσσαν ἀμοιβὴν
<hom.od 3.59>	σύμπασιν Πυλίοισιν ἀγακλειτῆς ἑκατόμβης.
<hom.od 3.60>	δὸς δ' ἔτι Τηλέμαχον καὶ ἐμὲ πρήξαντα νέεσθαι,
<hom.od 3.61>	οὕνεκα δεῦρ' ἱκόμεσθα θοῇ σὺν νηὶ μελαίνῃ.”

<hom.od 3.62>	ὣς ἄρ' ἔπειτ' ἠρᾶτο καὶ αὐτὴ πάντα τελεύτα.
<hom.od 3.63>	δῶκε δὲ Τηλεμάχῳ καλὸν δέπας ἀμφικύπελλον:
<hom.od 3.64>	ὣς δ' αὔτως ἠρᾶτο ̓Οδυσσῆος φίλος υἱός.
<hom.od 3.65>	οἱ δ' ἐπεί ὤπτησαν κρέ' ὑπέρτερα καὶ ἐρύσαντο,
<hom.od 3.66>	μοίρας δασσάμενοι δαίνυντ' ἐρικυδέα δαῖτα.
<hom.od 3.67>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom.od 3.68>	τοῖς ἄρα μύθων ἦρχε Γερήνιος ἱππότα Νέστωρ:

<hom.od 3.69>	“νῦν δὴ κάλλίον ἐστι μεταλλῆσαι καὶ ἐρέσθαι
<hom.od 3.70>	ξείνους,  οἱ τινές εἰσιν, ἐπεὶ τάρπησαν ἐδωδῆς.
<hom.od 3.71>	ὦ ξεῖνοι, τίνες ἐστέ; πόθεν πλεῖθ' ὑγρὰ κέλευθα;
<hom.od 3.72>	ἤ τι κατά πρῆξιν ἦ μαψιδίως ἀλάλησθε
<hom.od 3.73>	οἷά τε ληιστῆρες ὑπεὶρ ἅλα, τοί τ' ἀλόωνται
<hom.od 3.74>	ψυχὰς παρθέμενοι κακὸν ἀλλοδαποῖσι πέροντες;”

<hom.od 3.75>	τὸν δ' αὖ Τηλέμαχος πεπνυμένος ἀντίον ηὔδα
<hom.od 3.76>	θαρσήσας: αὐτὴ γὰρ ἐνὶ φρεσὶ θάρσος ̓Αθήνη
<hom.od 3.77>	θῆχ', ἵνα μιν περὶ πατρὸς ἀποιχομένοιο ἔροιτο
<hom.od 3.78>	ἠδ' ἵνα μιν κλέος ἐσθλὸν ἐν ἀνθρώποισιν ἔχῃσιν:

<hom.od 3.79>	“ὦ Νέστορ Νηληϊάδη, μέγα κῦδος ̓Αχαιῶν,
<hom.od 3.80>	εἴρεαι ὁππόθεν εἰμέν: ἐγὼ δέ κέ τοι καταλέξω.
<hom.od 3.81>	ἡμεῖς ἐξ ̓Ιθάκης ὑπονηίου εἰλήλουθμεν:
<hom.od 3.82>	πρῆξις δ' ἥδ' ἰδίη, οὐ δήμιος, ἣν ἀγορεύω.
<hom.od 3.83>	πατρὸς ἐμοῦ κλέος εὐρὺ μετέρχομαι, ἤν  που ἀκούσω,
<hom.od 3.84>	δίου ̓Οδυσσῆος ταλασίφρονος, ὅν ποτέ φασι
<hom.od 3.85>	σὺν σοὶ μαρνάμενον Τρώων πόλιν ἐξαλαπάξαι.
<hom.od 3.86>	ἄλλους μὲν γὰρ πάντας, ὅσοι Τρωσὶν πολέμιξον,
<hom.od 3.87>	πευθόμεθ', ἧχι ἕκαστος ἀπώλετο λυγρῷ ὀλέθρῳ,
<hom.od 3.88>	κείνου δ' αὖ καὶ ὄλεθρον ἀπευθέα θῆκε Κρονίων.
<hom.od 3.89>	οὐ γάρ τις δύναται σάφα εἰπέμεν ὁππόθ' ὄλωλεν,
<hom.od 3.90>	εἴθ' ὅ γ' ἐπ' ἠπείρου δάμη ἀνδράσι δυσμενέεσσιν,
<hom.od 3.91>	εἴτε καὶ ἐν πελάγει μετὰ κύμασιν ̓Αμφιτρίτης.
<hom.od 3.92>	τοὔνεκα νῦν τὰ σὰ γούναθ' ἱκάνομαι, αἴ κ' ἐθέλῃσθα
<hom.od 3.93>	κείνου λυγρὸν ὄλεθρον ἐνισπεῖν, εἴ που ὄπωπας
<hom.od 3.94>	ὀφθαλμοῖσι τεοῖσιν ἢ ἄλλου μῦθον ἄκουσας
<hom.od 3.95>	πλαζομένου: πέρι γάρ μιν ὀιζυρὸν τέκε μήτηρ.
<hom.od 3.96>	μηδέ τί μ' αἰδόμενος μειλίσσεο μηδ' ἐλεαίρων,
<hom.od 3.97>	ἀλλ' εὖ μοι κατάλεξον ὃπως ἤντησας ὀπωπῆς.
<hom.od 3.98>	λίσσομαι, εἴ ποτέ τοί τι πατὴρ ἐμός, ἐσθλὸς ̓Οδυσσεύς,
<hom.od 3.99>	ἢ ἔπος ἠέ τι ἔργον ὑποστὰς ἐξετέλεσσε
<hom.od 3.100>	δήμῳ ἔνι Τρώων,  ὅθι πάσχετε πήματ' ̓Αχαιοί,
<hom.od 3.101>	τῶν νῦν μοι μνῆσαι, καί μοι νημερτὲς ἐνίσπες.

<hom.od 3.102>	τὸν δ' ἠμείβετ' ἔπειτα Γερήνιος ἱππότα Νέστωρ:
<hom.od 3.103>	“ὦ φίλ', ἐπεί μ' ἔμνησας ὀιζύος, ἥν ἐν ἐκείνῳ
<hom.od 3.104>	δήμῳ ἀνέτλημεν μένος ἄσχετοι υἷες ̓Αχαιῶν,
<hom.od 3.105>	ἠμέν ὅσα ξὺν νηυσίν ἐπ' ἠεροειδέα πόντον
<hom.od 3.106>	πλαζόμενοι κατὰ ληίδ', ὅπῃ ἄρξειεν ̓Αχιλλεύς,
<hom.od 3.107>	ἠδ' ὅσα καὶ περί ἄστυ μέγα Πριάμοιο ἄνακτος
<hom.od 3.108>	μαρνάμεθ': ἔνθα δ' ἔπειτα κατέκταθεν ὅσσοι ἄριστοι.
<hom.od 3.109>	ἔνθα μὲν Αἴας κεῖται ἀρήιος, ἔνθα δ' ̓Αχιλλεύς,
<hom.od 3.110>	ἔνθα δὲ Πάτροκλος,  θεόφιν μήστωρ ἀτάλαντος,
<hom.od 3.111>	ἔνθα δ' ἐμὸς φίλος υἱός, ἅμα κρατερὸς καὶ ἀμύμων,
<hom.od 3.112>	̓Αντίλοχος, πέρι μὲν θείειν ταχὺς ἠδὲ μαχητής:
<hom.od 3.113>	ἄλλα τε πόλλ' ἐπὶ τοῖς πάθομεν κακά: τίς κεν ἐκεῖνα
<hom.od 3.114>	πάντα γε μυθήσαιτο καταθνητῶν ἀνθρώπων;
<hom.od 3.115>	οὐδ' εἰ πεντάετές γε καὶ ἑξάετες παραμίμνων
<hom.od 3.116>	ἐξερέοις ὅσα κεῖθι πάθον κακὰ δῖοι ̓Αχαιοί:
<hom.od 3.117>	πρίν κεν ἀνιηθεὶς σὴν πατρίδα γαῖαν ἵκοιο.
<hom.od 3.118>	εἰνάετες γάρ σφιν κακὰ ῥάπτομεν ἀμφιέποντες
<hom.od 3.119>	παντοίοισι δόλοισι, μόγις δ' ἐτέλεσσε Κρονίων.
<hom.od 3.120>	ἔνθ' οὔ τίς ποτε μῆτιν ὁμοιωθήμεναι ἄντην
<hom.od 3.121>	ἤθελ', ἐπεὶ μάλα πολλὸν ἐνίκα δῖος ̓Οδυσσεὺς
<hom.od 3.122>	παντοίοισι δόλοισι, πατὴρ τεός, εἰ ἐτεόν γε
<hom.od 3.123>	κείνου ἔκγονός ἐσσι: σέβας μ' ἔχει εἰσορόωντα.
<hom.od 3.124>	ἦ τοι γὰρ μῦθοί γε ἐοικότες, οὐδέ κε φαίης
<hom.od 3.125>	ἄνδρα νεώτερον ὧδε ἐοικότα μυθήσασθαι.
<hom.od 3.126>	ἔνθ' ἦ τοι ἧος μὲν ἐγὼ καὶ δῖος ̓Οδυσσεὺς
<hom.od 3.127>	οὔτε ποτ' εἰν ἀγορῇ δίχ' ἐβάζομεν οὔτ' ἐνὶ βουλῇ,
<hom.od 3.128>	ἀλλ' ἕνα θυμὸν ἔχοντε νόω καὶ ἐπίφρονι βουλῇ
<hom.od 3.129>	φραζόμεθ' ̓Αργείοισιν ὅπως ὄχ' ἄριστα γένοιτο.
<hom.od 3.130>	αὐτὰρ ἐπεὶ Πριάμοιο πόλιν διεπέρσαμεν αἰπήν,
<hom.od 3.131>	βῆμεν δ' ἐν νήεσσι, θεὸς δ' ἐσκέδασσεν ̓Αχαιούς,
<hom.od 3.132>	καὶ τότε δὴ Ζεὺς λυγρὸν ἐνὶ φρεσὶ μήδετο νόστον
<hom.od 3.133>	̓Αργείοις, ἐπεὶ οὔ τι νοήμονες οὐδὲ δίκαιοι
<hom.od 3.134>	πάντες ἔσαν: τῶ σφεων πολέες κακὸν οἶτον ἐπέσπον
<hom.od 3.135>	μήνιος ἐξ ὀλοῆς γλαυκώπιδος ὀβριμοπάτρης.
<hom.od 3.136>	ἥ τ' ἔριν ̓Ατρεί̈δῃσι μετ' ἀμφοτέροισιν ἔθηκε.
<hom.od 3.137>	τὼ δὲ καλεσσαμένω ἀγορὴν ἐς πάντας ̓Αχαιούς,
<hom.od 3.138>	μάψ, ἀτὰρ οὐ κατὰ κόσμον, ἐς ἠέλιον καταδύντα,
<hom.od 3.139>	οἱ ἦλθον οἴνῳ βεβαρηότες υἷες ̓Αχαιῶν,
<hom.od 3.140>	μῦθον μυθείσθην,  τοῦ εἵνεκα λαὸν ἄγειραν.
<hom.od 3.141>	ἔνθ' ἤ τοι Μενέλαος ἀνώγει πάντας ̓Αχαιοὺς
<hom.od 3.142>	νόστου μιμνήσκεσθαι ἐπ' εὐρέα νῶτα θαλάσσης,
<hom.od 3.143>	οὐδ' ̓Αγαμέμνονι πάμπαν ἑήνδανε: βούλετο γάρ ῥα
<hom.od 3.144>	λαὸν ἐρυκακέειν ῥέξαι θ' ἱερὰς ἑκατόμβας,
<hom.od 3.145>	ὡς τὸν ̓Αθηναίης δεινὸν χόλον ἐξακέσαιτο,
<hom.od 3.146>	νήπιος, οὐδὲ τὸ ᾔδη, ὃ οὐ πείσεσθαι ἔμελλεν:
<hom.od 3.147>	οὐ γάρ τ' αἶψα θεῶν τρέπεται νόος αἰέν ἐόντων.
<hom.od 3.148>	ὣς τὼ μὲν χαλεποῖσιν ἀμειβομένω ἐπέεσσιν
<hom.od 3.149>	ἕστασαν: οἱ δ' ἀνόρουσαν ἐυκνήμιδες ̓Αχαιοὶ
<hom.od 3.150>	ἠχῇ θεσπεσίῃ,  δίχα δέ σφισιν ἥνδανε βουλή.
<hom.od 3.151>	νύκτα μὲν ἀέσαμεν χαλεπὰ φρεσὶν ὁρμαίνοντες
<hom.od 3.152>	ἀλλήλοις: ἐπὶ γὰρ Ζεὺς ἤρτυε πῆμα κακοῖο:
<hom.od 3.153>	ἠῶθεν δ' οἱ μὲν νέας ἕλκομεν εἰς ἅλα δῖαν
<hom.od 3.154>	κτήματά τ' ἐντιθέμεσθα βαθυζώνους τε γυναῖκας.
<hom.od 3.155>	ἡμίσεες δ' ἄρα λαοὶ ἐρητύοντο μένοντες
<hom.od 3.156>	αὖθι παρ' ̓Ατρεί̈δῃ ̓Αγαμέμνονι, ποιμένι λαῶν:
<hom.od 3.157>	ἡμίσεες δ' ἀναβάντες ἐλαύνομεν: αἱ δὲ μάλ' ὦκα
<hom.od 3.158>	ἔπλεον, ἐστόρεσεν δέ θεὸς μεγακήτεα πόντον.
<hom.od 3.159>	ἐς Τένεδον δ' ἐλθόντες ἐρέξαμεν ἱρὰ θεοισ͂ν,
<hom.od 3.160>	οἴκαδε ἱέμενοι: Ζεὺς δ' οὔ πω μήδετο νόστον,
<hom.od 3.161>	σχέτλιος, ὅς ῥ' ἔριν ὦρσε κακήν ἔπι δεύτερον αὖτις.
<hom.od 3.162>	οἱ μὲν ἀποστρέψαντες ἔβαν νέας ἀμφιελίσσας
<hom.od 3.163>	ἀμφ' ̓Οδυσῆα ἄνακτα δαί̈φρονα, ποικιλομήτην,
<hom.od 3.164>	αὖτις ἐπ' ̓Ατρεί̈δῃ ̓Αγαμέμνονι ἦρα φέροντες:
<hom.od 3.165>	αὐτὰρ ἐγὼ σὺν νηυσὶν ἀολλέσιν, αἵ μοι ἕποντο,
<hom.od 3.166>	φεῦγον, ἐπεὶ γίγνωσκον, ὃδὴ κακὰ μήδετο δαίμων.
<hom.od 3.167>	φεῦγε δὲ Τυδέος υἱὸς ἀρήιος, ὦρσε δ' ἑταίρους.
<hom.od 3.168>	ὀψὲ δὲ δὴ μετὰ νῶι κίε ξανθὸς Μενέλαος,
<hom.od 3.169>	ἐν Λέσβῳ δ' ἔκιχεν δολιχὸν πλόον ὁρμαίνοντας,
<hom.od 3.170>	ἢ καθύπερθε Χίοιο νεοίμεθα παιπαλοέσσης,
<hom.od 3.171>	νήσου ἔπι Ψυρίης, αὐτὴν ἐπ' ἀριστέρ' ἔχοντες,
<hom.od 3.172>	ἦ ὑπένερθε Χίοιο, παρ' ἠνεμόεντα Μίμαντα.
<hom.od 3.173>	ᾐτέομεν δὲ θεὸν φῆναι τέρας: αὐτὰρ ὅ γ' ἡμῖν
<hom.od 3.174>	δεῖξε, καὶ ἠνώγει πέλαγος μέσον εἰς Εὔβοιαν
<hom.od 3.175>	τέμνειν,  ὄφρα τάχιστα ὑπὲκ κακότητα φύγοιμεν.
<hom.od 3.176>	ὦρτο δ' ἐπὶ λιγὺς οὖρος ἀήμεναι: αἱ δὲ μάλ' ὦκα
<hom.od 3.177>	ἰχθυόεντα κέλευθα διέδραμον, ἐς δὲ Γεραιστὸν
<hom.od 3.178>	ἐννύχιαι κατάγοντο: Ποσειδάωνι δὲ ταύρων
<hom.od 3.179>	πόλλ' ἐπὶ μῆρ' ἔθεμεν, πέλαγος μέγα μετρήσαντες.
<hom.od 3.180>	τέτρατον ἦμαρ ἔην,  ὅτ' ἐν ̓́Αργεϊ νῆας ἐίσας
<hom.od 3.181>	Τυδεί̈δεω ἕταροι Διομήδεος ἱπποδάμοιο
<hom.od 3.182>	ἵστασαν: αὐτάρ ἐγώ γε Πύλονδ' ἔχον, οὐδέ ποτ' ἔσβη
<hom.od 3.183>	οὖρος, ἐπεὶ δὴ πρῶτα θεὸς προέηκεν ἀῆναι.

<hom.od 3.184>	“ὣς ἦλθον, φίλε τέκνον, ἀπευθής, οὐδέ τι οἶδα
<hom.od 3.185>	κείνων,  οἵ τ' ἐσάωθεν ̓Αχαιῶν οἵ τ' ἀπόλοντο.
<hom.od 3.186>	ὅσσα δ' ἐνὶ μεγάροισι καθήμενος ἡμετέροισι
<hom.od 3.187>	πεύθομαι, ἣ θέμις ἐστί, δαήσεαι, κοὐδέ σε δεύσω.
<hom.od 3.188>	εὖ μὲν Μυρμιδόνας φάς' ἐλθέμεν ἐγχεσιμώρους,
<hom.od 3.189>	οὓς ἄγ' ̓Αχιλλῆος μεγαθύμου φαίδιμος υἱός,
<hom.od 3.190>	εὖ δὲ Φιλοκτήτην,  Ποιάντιον ἀγλαὸν υἱόν.
<hom.od 3.191>	πάντας δ' ̓Ιδομενεὺς Κρήτην εἰσήγαγ' ἑταίρους,
<hom.od 3.192>	οἳ φύγον ἐκ πολέμου, πόντος δέ οἱ οὔ τιν' ἀπηύρα.
<hom.od 3.193>	̓Ατρεί̈δην δὲ καὶ αὐτοὶ ἀκούετε, νόσφιν ἐόντες,
<hom.od 3.194>	ὥς τ' ἦλθ', ὥς τ' Αἴγισθος ἐμήσατο λυγρὸν ὄλεθρον.
<hom.od 3.195>	ἀλλ' ἦ τοι κεῖνος μὲν ἐπισμυγερῶς ἀπέτισεν:
<hom.od 3.196>	ὡς ἀγαθὸν καὶ παῖδα καταφθιμένοιο λιπέσθαι
<hom.od 3.197>	ἀνδρός, ἐπεὶ καὶ κεῖνος ἐτίσατο πατροφονῆα,
<hom.od 3.198>	Αἴγισθον δολόμητιν, ὅ οἱ πατέρα κλυτὸν ἔκτα.
<hom.od 3.199>	καὶ σὺ φίλος, μάλα γάρ ς' ὁρόω καλόν τε μέγαν τε,
<hom.od 3.200>	ἄλκιμος ἔσς',  ἵνα τίς σε καὶ ὀψιγόνων ἐὺ εἴπῃ.”

<hom.od 3.201>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 3.202>	“ὦ Νέστορ Νηληϊάδη, μέγα κῦδος ̓Αχαιῶν,
<hom.od 3.203>	καὶ λίην κεῖνος μὲν ἐτίσατο, καί οἱ ̓Αχαιοὶ
<hom.od 3.204>	οἴσουσι κλέος εὐρὺ καὶ ἐσσομένοισι πυθέσθαι:
<hom.od 3.205>	αἲ γὰρ ἐμοὶ τοσσήνδε θεοὶ δύναμιν περιθεῖεν,
<hom.od 3.206>	τίσασθαι μνηστῆρας ὑπερβασίης ἀλεγεινῆς,
<hom.od 3.207>	οἵ τέ μοι ὑβρίζοντες ἀτάσθαλα μηχανόωνται.
<hom.od 3.208>	ἀλλ' οὔ μοι τοιοῦτον ἐπέκλωσαν θεοὶ ὄλβον,
<hom.od 3.209>	πατρί τ' ἐμῷ καὶ ἐμοί: νῦν δὲ χρὴ τετλάμεν ἔμπης.”

<hom.od 3.210>	τὸν δ' ἠμείβετ' ἔπειτα Γερήνιος ἱππότα Νέστωρ:
<hom.od 3.211>	“ὦ φίλ', ἐπεὶ δὴ ταῦτά μ' ἀνέμνησας καὶ ἔειπες,
<hom.od 3.212>	φασὶ μνηστῆρας σῆς μητέρος εἵνεκα πολλοὺς
<hom.od 3.213>	ἐν μεγάροις ἀέκητι σέθεν κακὰ μηχανάασθαι:
<hom.od 3.214>	εἰπέ μοι, ἠὲ ἑκὼν ὑποδάμνασαι, ἦ σέ γε λαοὶ
<hom.od 3.215>	ἐχθαίρους' ἀνὰ δῆμον,  ἐπισπόμενοι θεοῦ ὀμφῇ.
<hom.od 3.216>	τίς δ' οἶδ' εἴ κέ ποτέ σφι βίας ἀποτίσεται ἐλθών,
<hom.od 3.217>	ἢ ὅ γε μοῦνος ἐὼν ἢ καὶ σύμπαντες ̓Αχαιοί;
<hom.od 3.218>	εἰ γάρ ς' ὣς ἐθέλοι φιλέειν γλαυκῶπις ̓Αθήνη,
<hom.od 3.219>	ὡς τότ' ̓Οδυσσῆος περικήδετο κυδαλίμοιο
<hom.od 3.220>	δήμῳ ἔνι Τρώων,  ὅθι πάσχομεν ἄλγε' ̓Αχαιοί—
<hom.od 3.221>	οὐ γάρ πω ἴδον ὧδε θεοὺς ἀναφανδὰ φιλεῦντας,
<hom.od 3.222>	ὡς κείνῳ ἀναφανδὰ παρίστατο Παλλὰς ̓Αθήνη—
<hom.od 3.223>	εἴ ς' οὕτως ἐθέλοι φιλέειν κήδοιτό τε θυμῷ,
<hom.od 3.224>	τῶ κέν τις κείνων γε καὶ ἐκλελάθοιτο γάμοιο.”

<hom.od 3.225>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 3.226>	“ὦ γέρον, οὔ πω τοῦτο ἔπος τελέεσθαι ὀίω:
<hom.od 3.227>	λίην γὰρ μέγα εἶπες: ἄγη μ' ἔχει. οὐκ ἂν ἐμοί γε
<hom.od 3.228>	ἐλπομένω τὰ γένοιτ', οὐδ' εἰ θεοὶ ὣς ἐθέλοιεν.”

<hom.od 3.229>	τὸν δ' αὖτε προσέειπε θεά, γλαυκῶπις ̓Αθήνη:
<hom.od 3.230>	“Τηλέμαχε,  ποῖόν σε ἔπος φύγεν ἕρκος ὀδόντων.
<hom.od 3.231>	ῥεῖα θεός γ' ἐθέλων καὶ τηλόθεν ἄνδρα σαώσαι.
<hom.od 3.232>	βουλοίμην δ' ἂν ἐγώ γε καὶ ἄλγεα πολλὰ μογήσας
<hom.od 3.233>	οἴκαδέ τ' ἐλθέμεναι καὶ νόστιμον ἦμαρ ἰδέσθαι,
<hom.od 3.234>	ἢ ἐλθὼν ἀπολέσθαι ἐφέστιος, ὡς ̓Αγαμέμνων
<hom.od 3.235>	ὤλεθ' ὑπ' Αἰγίσθοιο δόλῳ καὶ ἧς ἀλόχοιο.
<hom.od 3.236>	ἀλλ' ἦ τοι θάνατον μὲν ὁμοίιον οὐδὲ θεοί περ
<hom.od 3.237>	καὶ φίλῳ ἀνδρὶ δύνανται ἀλαλκέμεν, ὁππότε κεν δὴ
<hom.od 3.238>	μοῖρ' ὀλοὴ καθέλῃσι τανηλεγέος θανάτοιο.”

<hom.od 3.239>	τὴν δ' αὖ Τηλέμαχος πεπνυμένος ἀντίον ηὔδα:
<hom.od 3.240>	“Μέντορ,  μηκέτι ταῦτα λεγώμεθα κηδόμενοί περ:
<hom.od 3.241>	κείνῳ δ' οὐκέτι νόστος ἐτήτυμος, ἀλλά οἱ ἤδη
<hom.od 3.242>	φράσσαντ' ἀθάνατοι θάνατον καὶ κῆρα μέλαιναν.
<hom.od 3.243>	νῦν δ' ἐθέλω ἔπος ἄλλο μεταλλῆσαι καὶ ἐρέσθαι
<hom.od 3.244>	Νέστορ', ἐπεὶ περὶ οἶδε δίκας ἠδὲ φρόνιν ἄλλων:
<hom.od 3.245>	τρὶς γὰρ δή μίν φασιν ἀνάξασθαι γένε' ἀνδρῶν:
<hom.od 3.246>	ὥς τέ μοι ἀθάνατος ἰνδάλλεται εἰσοράασθαι.
<hom.od 3.247>	ὦ Νέστορ Νηληϊάδη, σὺ δ' ἀληθὲς ἐνίσπες:
<hom.od 3.248>	πῶς ἔθαν' ̓Ατρεί̈δης εὐρὺ κρείων ̓Αγαμέμνων;
<hom.od 3.249>	ποῦ Μενέλαος ἔην; τίνα δ' αὐτῷ μήσατ' ὄλεθρον
<hom.od 3.250>	Αἴγισθος δολόμητις,  ἐπεὶ κτάνε πολλὸν ἀρείω;
<hom.od 3.251>	ἦ οὐκ ̓́Αργεος ἦεν ̓Αχαιικοῦ, ἀλλά πῃ ἄλλῃ
<hom.od 3.252>	πλάζετ' ἐπ' ἀνθρώπους, ὁ δὲ θαρσήσας κατέπεφνε;”

<hom.od 3.253>	τὸν δ' ἠμείβετ' ἔπειτα Γερήνιος ἱππότα Νέστωρ:
<hom.od 3.254>	“τοιγὰρ ἐγώ τοι, τέκνον, ἀληθέα πάντ' ἀγορεύσω.
<hom.od 3.255>	ἦ τοι μὲν τάδε καὐτὸς ὀίεαι,  ὥς κεν ἐτύχθη,
<hom.od 3.256>	εἰ ζωόν γ' Αἴγισθον ἐνὶ μεγάροισιν ἔτετμεν
<hom.od 3.257>	̓Ατρεί̈δης Τροίηθεν ἰών, ξανθὸς Μενέλαος:
<hom.od 3.258>	τῶ κέ οἱ οὐδὲ θανόντι χυτὴν ἐπὶ γαῖαν ἔχευαν,
<hom.od 3.259>	ἀλλ' ἄρα τόν γε κύνες τε καὶ οἰωνοὶ κατέδαψαν
<hom.od 3.260>	κείμενον ἐν πεδίῳ ἑκὰς ἄστεος,  οὐδέ κέ τίς μιν
<hom.od 3.261>	κλαῦσεν ̓Αχαιιάδων: μάλα γὰρ μέγα μήσατο ἔργον.
<hom.od 3.262>	ἡμεῖς μὲν γὰρ κεῖθι πολέας τελέοντες ἀέθλους
<hom.od 3.263>	ἥμεθ': ὁ δ' εὔκηλος μυχῷ ̓́Αργεος ἱπποβότοιο
<hom.od 3.264>	πόλλ' ̓Αγαμεμνονέην ἄλοχον θέλγεσκ' ἐπέεσσιν.
<hom.od 3.265>	ἡ δ' ἦ τοι τὸ πρὶν μὲν ἀναίνετο ἔργον ἀεικὲς
<hom.od 3.266>	δῖα Κλυταιμνήστρη: φρεσὶ γὰρ κέχρητ' ἀγαθῇσι:
<hom.od 3.267>	πὰρ δ' ἄρ' ἔην καὶ ἀοιδὸς ἀνήρ, ᾧ πόλλ' ἐπέτελλεν
<hom.od 3.268>	̓Ατρεί̈δης Τροίηνδε κιὼν ἔρυσασθαι ἄκοιτιν.
<hom.od 3.269>	ἀλλ' ὅτε δή μιν μοῖρα θεῶν ἐπέδησε δαμῆναι,
<hom.od 3.270>	δὴ τότε τὸν μὲν ἀοιδὸν ἄγων ἐς νῆσον ἐρήμην
<hom.od 3.271>	κάλλιπεν οἰωνοῖσιν ἕλωρ καὶ κύρμα γενέσθαι,
<hom.od 3.272>	τὴν δ' ἐθέλων ἐθέλουσαν ἀνήγαγεν ὅνδε δόμονδε.
<hom.od 3.273>	πολλὰ δὲ μηρί' ἔκηε θεῶν ἱεροῖς ἐπὶ βωμοῖς,
<hom.od 3.274>	πολλὰ δ' ἀγάλματ' ἀνῆψεν, ὑφάσματά τε χρυσόν τε,
<hom.od 3.275>	ἐκτελέσας μέγα ἔργον,  ὃ οὔ ποτε ἔλπετο θυμῷ.

<hom.od 3.276>	“ἡμεῖς μὲν γὰρ ἅμα πλέομεν Τροίηθεν ἰόντες,
<hom.od 3.277>	̓Ατρεί̈δης καὶ ἐγώ, φίλα εἰδότες ἀλλήλοισιν:
<hom.od 3.278>	ἀλλ' ὅτε Σούνιον ἱρὸν ἀφικόμεθ', ἄκρον ̓Αθηνέων,
<hom.od 3.279>	ἔνθα κυβερνήτην Μενελάου Φοῖβος ̓Απόλλων
<hom.od 3.280>	οἷς ἀγανοῖς βελέεσσιν ἐποιχόμενος κατέπεφνε,
<hom.od 3.281>	πηδάλιον μετὰ χερσὶ θεούσης νηὸς ἔχοντα,
<hom.od 3.282>	Φρόντιν ̓Ονητορίδην, ὃς ἐκαίνυτο φῦλ' ἀνθρώπων
<hom.od 3.283>	νῆα κυβερνῆσαι, ὁπότε σπέρχοιεν ἄελλαι.
<hom.od 3.284>	ὣς ὁ μὲν ἔνθα κατέσχετ', ἐπειγόμενός περ ὁδοῖο,
<hom.od 3.285>	ὄφρ' ἕταρον θάπτοι καὶ ἐπὶ κτέρεα κτερίσειεν.
<hom.od 3.286>	ἀλλ' ὅτε δὴ καὶ κεῖνος ἰὼν ἐπὶ οἴνοπα πόντον
<hom.od 3.287>	ἐν νηυσὶ γλαφυρῇσι Μαλειάων ὄρος αἰπὺ
<hom.od 3.288>	ἷξε θέων, τότε δὴ στυγερὴν ὁδὸν εὐρύοπα Ζεὺς
<hom.od 3.289>	ἐφράσατο, λιγέων δ' ἀνέμων ἐπ' ἀυτμένα χεῦε,
<hom.od 3.290>	κύματά τε τροφέοντο πελώρια,  ἶσα ὄρεσσιν.
<hom.od 3.291>	ἔνθα διατμήξας τὰς μὲν Κρήτῃ ἐπέλασσεν,
<hom.od 3.292>	ἧχι Κύδωνες ἔναιον ̓Ιαρδάνου ἀμφὶ ῥέεθρα.
<hom.od 3.293>	ἔστι δέ τις λισσὴ αἰπεῖά τε εἰς ἅλα πέτρη
<hom.od 3.294>	ἐσχατιῇ Γόρτυνος ἐν ἠεροειδέι πόντῳ:
<hom.od 3.295>	ἔνθα Νότος μέγα κῦμα ποτὶ σκαιὸν ῥίον ὠθεῖ,
<hom.od 3.296>	ἐς Φαιστόν, μικρὸς δὲ λίθος μέγα κῦμ' ἀποέργει.
<hom.od 3.297>	αἱ μὲν ἄρ' ἔνθ' ἦλθον, σπουδῇ δ' ἤλυξαν ὄλεθρον
<hom.od 3.298>	ἄνδρες, ἀτὰρ νῆάς γε ποτὶ σπιλάδεσσιν ἔαξαν
<hom.od 3.299>	κύματ': ἀτὰρ τὰς πέντε νέας κυανοπρῳρείους
<hom.od 3.300>	Αἰγύπτῳ ἐπέλασσε φέρων ἄνεμός τε καὶ ὕδωρ.
<hom.od 3.301>	ὣς ὁ μὲν ἔνθα πολὺν βίοτον καὶ χρυσὸν ἀγείρων
<hom.od 3.302>	ἠλᾶτο ξὺν νηυσὶ κατ' ἀλλοθρόους ἀνθρώπους:
<hom.od 3.303>	τόφρα δὲ ταῦτ' Αἴγισθος ἐμήσατο οἴκοθι λυγρά.
<hom.od 3.305>	ἑπτάετες δ' ἤνασσε πολυχρύσοιο Μυκήνης,
<hom.od 3.304>	κτείνας ̓Ατρεί̈δην,  δέδμητο δὲ λαὸς ὑπ' αὐτῷ.
<hom.od 3.305>	τῷ δέ οἱ ὀγδοάτῳ κακὸν ἤλυθε δῖος ̓Ορέστης
<hom.od 3.306>	ἂψ ἀπ' ̓Αθηνάων, κατὰ δ' ἔκτανε πατροφονῆα,
<hom.od 3.307>	Αἴγισθον δολόμητιν, ὅ οἱ πατέρα κλυτὸν ἔκτα.
<hom.od 3.308>	ἦ τοι ὁ τὸν κτείνας δαίνυ τάφον ̓Αργείοισιν
<hom.od 3.310>	μητρός τε στυγερῆς καὶ ἀνάλκιδος Αἰγίσθοιο:
<hom.od 3.311>	αὐτῆμαρ δέ οἱ ἦλθε βοὴν ἀγαθὸς Μενέλαος
<hom.od 3.312>	πολλὰ κτήματ' ἄγων, ὅσα οἱ νέες ἄχθος ἄειραν.

<hom.od 3.313>	“καὶ σύ, φίλος, μὴ δηθὰ δόμων ἄπο τῆλ' ἀλάλησο,
<hom.od 3.314>	κτήματά τε προλιπὼν ἄνδρας τ' ἐν σοῖσι δόμοισιν
<hom.od 3.315>	οὕτω ὑπερφιάλους,  μή τοι κατὰ πάντα φάγωσιν
<hom.od 3.316>	κτήματα δασσάμενοι, σὺ δὲ τηϋσίην ὁδὸν ἔλθῃς.
<hom.od 3.317>	ἀλλ' ἐς μὲν Μενέλαον ἐγὼ κέλομαι καὶ ἄνωγα
<hom.od 3.318>	ἐλθεῖν: κεῖνος γὰρ νέον ἄλλοθεν εἰλήλουθεν,
<hom.od 3.319>	ἐκ τῶν ἀνθρώπων, ὅθεν οὐκ ἔλποιτό γε θυμῷ
<hom.od 3.320>	ἐλθέμεν,  ὅν τινα πρῶτον ἀποσφήλωσιν ἄελλαι
<hom.od 3.321>	ἐς πέλαγος μέγα τοῖον, ὅθεν τέ περ οὐδ' οἰωνοὶ
<hom.od 3.322>	αὐτόετες οἰχνεῦσιν, ἐπεὶ μέγα τε δεινόν τε.
<hom.od 3.323>	ἀλλ' ἴθι νῦν σὺν νηί τε σῇ καὶ σοῖς ἑτάροισιν:
<hom.od 3.324>	εἰ δ' ἐθέλεις πεζός, πάρα τοι δίφρος τε καὶ ἵπποι,
<hom.od 3.325>	πὰρ δὲ τοι υἷες ἐμοί,  οἵ τοι πομπῆες ἔσονται
<hom.od 3.326>	ἐς Λακεδαίμονα δῖαν, ὅθι ξανθὸς Μενέλαος.
<hom.od 3.327>	λίσσεσθαι δέ μιν αὐτός, ἵνα νημερτὲς ἐνίσπῃ:
<hom.od 3.328>	ψεῦδος δ' οὐκ ἐρέει: μάλα γὰρ πεπνυμένος ἐστίν.”

<hom.od 3.329>	ὣς ἔφατ', ἠέλιος δ' ἄρ' ἔδυ καὶ ἐπὶ κνέφας ἦλθε.
<hom.od 3.330>	τοῖσι δὲ καὶ μετέειπε θεά,  γλαυκῶπις ̓Αθήνη:
<hom.od 3.331>	“ὦ γέρον, ἦ τοι ταῦτα κατὰ μοῖραν κατέλεξας:
<hom.od 3.332>	ἀλλ' ἄγε τάμνετε μὲν γλώσσας, κεράασθε δὲ οἶνον,
<hom.od 3.333>	ὄφρα Ποσειδάωνι καὶ ἄλλοις ἀθανάτοισιν
<hom.od 3.334>	σπείσαντες κοίτοιο μεδώμεθα: τοῖο γὰρ ὥρη.
<hom.od 3.335>	ἤδη γὰρ φάος οἴχεθ' ὑπὸ ζόφον,  οὐδὲ ἔοικεν:
<hom.od 3.336>	δηθὰ θεῶν ἐν δαιτὶ θαασσέμεν, ἀλλὰ νέεσθαι.”

<hom.od 3.337>	ἦ ῥα Διὸς θυγάτηρ, οἱ δ' ἔκλυον αὐδησάσης.
<hom.od 3.338>	τοῖσι δὲ κήρυκες μὲν ὕδωρ ἐπὶ χεῖρας ἔχευαν,
<hom.od 3.339>	κοῦροι δὲ κρητῆρας ἐπεστέψαντο ποτοῖο,
<hom.od 3.340>	νώμησαν δ' ἄρα πᾶσιν ἐπαρξάμενοι δεπάεσσι:
<hom.od 3.341>	γλώσσας δ' ἐν πυρὶ βάλλον, ἀνιστάμενοι δ' ἐπέλειβον.
<hom.od 3.342>	αὐτὰρ ἐπεὶ σπεῖσάν τ' ἔπιον θ', ὅσον ἤθελε θυμός,
<hom.od 3.343>	δὴ τότ' ̓Αθηναίη καὶ Τηλέμαχος θεοειδὴς
<hom.od 3.344>	ἄμφω ἱέσθην κοίλην ἐπὶ νῆα νέεσθαι.
<hom.od 3.345>	Νέστωρ δ' αὖ κατέρυκε καθαπτόμενος ἐπέεσσιν:

<hom.od 3.346>	“Ζεὺς τό γ' ἀλεξήσειε καὶ ἀθάνατοι θεοὶ ἄλλοι,
<hom.od 3.347>	ὡς ὑμεῖς παρ' ἐμεῖο θοὴν ἐπὶ νῆα κίοιτε
<hom.od 3.348>	ὥς τέ τευ ἦ παρὰ πάμπαν ἀνείμονος ἠδὲ πενιχροῦ,
<hom.od 3.349>	ᾧ οὔ τι χλαῖναι καὶ ῥήγεα πόλλ' ἐνὶ οἴκῳ,
<hom.od 3.350>	οὔτ' αὐτῷ μαλακῶς οὔτε ξείνοισιν ἐνεύδειν.
<hom.od 3.351>	αὐτὰρ ἐμοὶ πάρα μὲν χλαῖναι καὶ ῥήγεα καλά.
<hom.od 3.352>	οὔ θην δὴ τοῦδ' ἀνδρὸς ̓Οδυσσῆος φίλος υἱὸς
<hom.od 3.353>	νηὸς ἐπ' ἰκριόφιν καταλέξεται, ὄφρ' ἂν ἐγώ γε
<hom.od 3.354>	ζώω, ἔπειτα δὲ παῖδες ἐνὶ μεγάροισι λίπωνται,
<hom.od 3.355>	ξείνους ξεινίζειν,  ὅς τίς κ' ἐμὰ δώμαθ' ἵκηται.”

<hom.od 3.356>	τὸν δ' αὖτε προσέειπε θεά, γλαυκῶπις ̓Αθήνη:
<hom.od 3.357>	“εὖ δὴ ταῦτά γ' ἔφησθα, γέρον φίλε: σοὶ δὲ ἔοικεν
<hom.od 3.358>	Τηλέμαχον πείθεσθαι, ἐπεὶ πολὺ κάλλιον οὕτως.
<hom.od 3.359>	ἀλλ' οὗτος μὲν νῦν σοὶ ἅμ' ἕψεται, ὄφρα κεν εὕδῃ
<hom.od 3.360>	σοῖσιν ἐνὶ μεγάροισιν: ἐγὼ δ' ἐπὶ νῆα μέλαιναν
<hom.od 3.361>	εἶμ', ἵνα θαρσύνω θ' ἑτάρους εἴπω τε ἕκαστα.
<hom.od 3.362>	οἶος γὰρ μετὰ τοῖσι γεραίτερος εὔχομαι εἶναι:
<hom.od 3.363>	οἱ δ' ἄλλοι φιλότητι νεώτεροι ἄνδρες ἕπονται,
<hom.od 3.364>	πάντες ὁμηλικίη μεγαθύμου Τηλεμάχοιο.
<hom.od 3.365>	ἔνθα κε λεξαίμην κοίλῃ παρὰ νηὶ μελαίνῃ
<hom.od 3.366>	νῦν: ἀτὰρ ἠῶθεν μετὰ Καύκωνας μεγαθύμους
<hom.od 3.367>	εἶμ' ἔνθα χρεῖός μοι ὀφέλλεται, οὔ τι νέον γε
<hom.od 3.368>	οὐδ' ὀλίγον. σὺ δὲ τοῦτον, ἐπεὶ τεὸν ἵκετο δῶμα,
<hom.od 3.369>	πέμψον σὺν δίφρῳ τε καὶ υἱέι: δὸς δέ οἱ ἵππους,
<hom.od 3.370>	οἵ τοι ἐλαφρότατοι θείειν καὶ κάρτος ἄριστοι.”

<hom.od 3.371>	ὣς ἄρα φωνήσας' ἀπέβη γλαυκῶπις ̓Αθήνη
<hom.od 3.372>	φήνῃ εἰδομένη: θάμβος δ' ἕλε πάντας ἰδόντας.
<hom.od 3.373>	θαύμαζεν δ' ὁ γεραιός, ὅπως ἴδεν ὀφθαλμοῖς:
<hom.od 3.374>	Τηλεμάχου δ' ἕλε χεῖρα, ἔπος τ' ἔφατ' ἔκ τ' ὀνόμαζεν:

<hom.od 3.375>	“ὦ φίλος, οὔ σε ἔολπα κακὸν καὶ ἄναλκιν ἔσεσθαι,
<hom.od 3.376>	εἰ δή τοι νέῳ ὧδε θεοὶ πομπῆες ἕπονται.
<hom.od 3.377>	οὐ μὲν γάρ τις ὅδ' ἄλλος ̓Ολύμπια δώματ' ἐχόντων,
<hom.od 3.378>	ἀλλὰ Διὸς θυγάτηρ, κυδίστη Τριτογένεια,
<hom.od 3.379>	ἥ τοι καὶ πατέρ' ἐσθλὸν ἐν ̓Αργείοισιν ἐτίμα.
<hom.od 3.380>	ἀλλὰ ἄνασς' ἵληθι,  δίδωθι δέ μοι κλέος ἐσθλόν,
<hom.od 3.381>	αὐτῷ καὶ παίδεσσι καὶ αἰδοίῃ παρακοίτι:
<hom.od 3.382>	σοὶ δ' αὖ ἐγὼ ῥέξω βοῦν ἦνιν εὐρυμέτωπον
<hom.od 3.383>	ἀδμήτην, ἣν οὔ πω ὕπὸ ζυγὸν ἤγαγεν ἀνήρ:
<hom.od 3.384>	τήν τοι ἐγὼ ῥέξω χρυσὸν κέρασιν περιχεύας.”

<hom.od 3.385>	ὣς ἔφατ' εὐχόμενος, τοῦ δ' ἔκλυε Παλλὰς ̓Αθήνη.
<hom.od 3.386>	τοῖσιν δ' ἡγεμόνευε Γερήνιος ἱππότα Νέστωρ,
<hom.od 3.387>	υἱάσι καὶ γαμβροῖσιν, ἑὰ πρὸς δώματα καλά.
<hom.od 3.388>	ἀλλ' ὅτε δώμαθ' ἵκοντο ἀγακλυτὰ τοῖο ἄνακτος,
<hom.od 3.389>	ἑξείης ἕζοντο κατὰ κλισμούς τε θρόνους τε:
<hom.od 3.390>	τοῖς δ' ὁ γέρων ἐλθοῦσιν ἀνὰ κρητῆρα κέρασσεν
<hom.od 3.391>	οἴνου ἡδυπότοιο, τὸν ἑνδεκάτῳ ἐνιαυτῷ
<hom.od 3.392>	ὤιξεν ταμίη καὶ ἀπὸ κρήδεμνον ἔλυσε:
<hom.od 3.393>	τοῦ ὁ γέρων κρητῆρα κεράσσατο, πολλὰ δ' ̓Αθήνῃ
<hom.od 3.394>	εὔχετ' ἀποσπένδων, κούρῃ Διὸς αἰγιόχοιο.

<hom.od 3.395>	αὐτὰρ ἐπεὶ σπεῖσάν τ' ἔπιον θ', ὅσον ἤθελε θυμός,
<hom.od 3.396>	οἱ μὲν κακκείοντες ἔβαν οἶκόνδε ἕκαστος,
<hom.od 3.397>	τὸν δ' αὐτοῦ κοίμησε Γερήνιος ἱππότα Νέστωρ,
<hom.od 3.398>	Τηλέμαχον, φίλον υἱὸν ̓Οδυσσῆος θείοιο,
<hom.od 3.399>	τρητοῖς ἐν λεχέεσσιν ὑπ' αἰθούσῃ ἐριδούπῳ,
<hom.od 3.400>	πὰρ' δ' ἄρ' ἐυμμελίην Πεισίστρατον, ὄρχαμον ἀνδρῶν,
<hom.od 3.401>	ὅς οἱ ἔτ' ἠίθεος παίδων ἦν ἐν μεγάροισιν:
<hom.od 3.402>	αὐτὸς δ' αὖτε καθεῦδε μυχῷ δόμου ὑψηλοῖο,
<hom.od 3.403>	τῷ δ' ἄλοχος δέσποινα λέχος πόρσυνε καὶ εὐνήν.

<hom.od 3.404>	ἦμος δ' ἠριγένεια φάνη ῥοδοδάκτυλος ̓Ηώς,
<hom.od 3.405>	ὤρνυτ' ἄρ' ἐξ εὐνῆφι Γερήνιος ἱππότα Νέστωρ,
<hom.od 3.406>	ἐκ δ' ἐλθὼν κατ' ἄρ' ἕζετ' ἐπὶ ξεστοῖσι λίθοισιν,
<hom.od 3.407>	οἵ οἱ ἔσαν προπάροιθε θυράων ὑψηλάων,
<hom.od 3.408>	λευκοί, ἀποστίλβοντες ἀλείφατος: οἷς ἔπι μὲν πρὶν
<hom.od 3.409>	Νηλεὺς ἵζεσκεν, θεόφιν μήστωρ ἀτάλαντος:
<hom.od 3.410>	ἀλλ' ὁ μὲν ἤδη κηρὶ δαμεὶς ̓́Αϊδόσδε βεβήκει,
<hom.od 3.411>	Νέστωρ αὖ τότ' ἐφῖζε Γερήνιος, οὖρος ̓Αχαιῶν,
<hom.od 3.412>	σκῆπτρον ἔχων. περὶ δ' υἷες ἀολλέες ἠγερέθοντο
<hom.od 3.413>	ἐκ θαλάμων ἐλθόντες, ̓Εχέφρων τε Στρατίος τε
<hom.od 3.414>	Περσεύς τ' ̓́Αρητός τε καὶ ἀντίθεος Θρασυμήδης.
<hom.od 3.415>	τοῖσι δ' ἔπειθ' ἕκτος Πεισίστρατος ἤλυθεν ἥρως,
<hom.od 3.416>	πὰρ δ' ἄρα Τηλέμαχον θεοείκελον εἷσαν ἄγοντες.
<hom.od 3.417>	τοῖσι δὲ μύθων ἦρχε Γερήνιος ἱππότα Νέστωρ:

<hom.od 3.418>	“καρπαλίμως μοι, τέκνα φίλα, κρηήνατ' ἐέλδωρ,
<hom.od 3.419>	ὄφρ' ἦ τοι πρώτιστα θεῶν ἱλάσσομ' ̓Αθήνην,
<hom.od 3.420>	ἥ μοι ἐναργὴς ἦλθε θεοῦ ἐς δαῖτα θάλειαν.
<hom.od 3.421>	ἀλλ' ἄγ' ὁ μὲν πεδίονδ' ἐπὶ βοῦν, ἴτω, ὄφρα τάχιστα
<hom.od 3.422>	ἔλθῃσιν, ἐλάσῃ δὲ βοῶν ἐπιβουκόλος ἀνήρ:
<hom.od 3.423>	εἷς δ' ἐπὶ Τηλεμάχου μεγαθύμου νῆα μέλαιναν
<hom.od 3.424>	πάντας ἰὼν ἑτάρους ἀγέτω, λιπέτω δὲ δύ' οἴους:
<hom.od 3.425>	εἷς δ' αὖ χρυσοχόον Λαέρκεα δεῦρο κελέσθω
<hom.od 3.426>	ἐλθεῖν, ὄφρα βοὸς χρυσὸν κέρασιν περιχεύῃ.
<hom.od 3.427>	οἱ δ' ἄλλοι μένετ' αὐτοῦ ἀολλέες, εἴπατε δ' εἴσω
<hom.od 3.428>	δμῳῇσιν κατὰ δώματ' ἀγακλυτὰ δαῖτα πένεσθαι,
<hom.od 3.429>	ἕδρας τε ξύλα τ' ἀμφὶ καὶ ἀγλαὸν οἰσέμεν ὕδωρ.”

<hom.od 3.430>	ὣς ἔφαθ',  οἱ δ' ἄρα πάντες ἐποίπνυον. ἦλθε μὲν ἂρ βοῦς
<hom.od 3.431>	ἐκ πεδίου, ἦλθον δὲ θοῆς παρὰ νηὸς ἐίσης
<hom.od 3.432>	Τηλεμάχου ἕταροι μεγαλήτορος, ἦλθε δὲ χαλκεὺς
<hom.od 3.433>	ὅπλ' ἐν χερσὶν ἔχων χαλκήια, πείρατα τέχνης,
<hom.od 3.434>	ἄκμονά τε σφῦραν τ' ἐυποίητόν τε πυράγρην,
<hom.od 3.435>	οἷσίν τε χρυσὸν εἰργάξετο: ἦλθε δ' ̓Αθήνη
<hom.od 3.436>	ἱρῶν ἀντιόωσα. γέρων δ' ἱππηλάτα Νέστωρ
<hom.od 3.437>	χρυσὸν ἔδωχ': ὁ δ' ἔπειτα βοὸς κέρασιν περίχευεν
<hom.od 3.438>	ἀσκήσας, ἵν' ἄγαλμα θεὰ κεχάροιτο ἰδοῦσα.
<hom.od 3.439>	βοῦν δ' ἀγέτην κεράων Στρατίος καὶ δῖος ̓Εχέφρων.
<hom.od 3.440>	χέρνιβα δέ σφ' ̓́Αρητος ἐν ἀνθεμόεντι λέβητι
<hom.od 3.441>	ἤλυθεν ἐκ θαλάμοιο φέρων, ἑτέρῃ δ' ἔχεν οὐλὰς
<hom.od 3.442>	ἐν κανέῳ πέλεκυν δὲ μενεπτόλεμος Θρασυμήδης
<hom.od 3.443>	ὀξὺν ἔχων ἐν χειρὶ παρίστατο βοῦν ἐπικόψων.
<hom.od 3.444>	Περσεὺς δ' ἀμνίον εἶχε: γέρων δ' ἱππηλάτα Νέστωρ
<hom.od 3.445>	χέρνιβά τ' οὐλοχύτας τε κατήρχετο, πολλὰ δ' ̓Αθήνῃ
<hom.od 3.446>	εὔχετ' ἀπαρχόμενος,  κεφαλῆς τρίχας ἐν πυρὶ βάλλων.

<hom.od 3.447>	αὐτὰρ ἐπεί ῥ' εὔξαντο καὶ οὐλοχύτας προβάλοντο,
<hom.od 3.448>	αὐτίκα Νέστορος υἱὸς ὑπέρθυμος Θρασυμήδης
<hom.od 3.449>	ἤλασεν ἄγχι στάς: πέλεκυς δ' ἀπέκοψε τένοντας
<hom.od 3.450>	αὐχενίους,  λῦσεν δὲ βοὸς μένος. αἱ δ' ὀλόλυξαν
<hom.od 3.451>	θυγατέρες τε νυοί τε καὶ αἰδοίη παράκοιτις
<hom.od 3.452>	Νέστορος, Εὐρυδίκη, πρέσβα Κλυμένοιο θυγατρῶν.
<hom.od 3.453>	οἱ μὲν ἔπειτ' ἀνελόντες ἀπὸ χθονὸς εὐρυοδείης
<hom.od 3.454>	ἔσχον: ἀτὰρ σφάξεν Πεισίστρατος, ὄρχαμος ἀνδρῶν.
<hom.od 3.455>	τῆς δ' ἐπεὶ ἐκ μέλαν αἷμα ῥύη,  λίπε δ' ὀστέα θυμός,
<hom.od 3.456>	αἶψ' ἄρα μιν διέχευαν, ἄφαρ δ' ἐκ μηρία τάμνον
<hom.od 3.457>	πάντα κατὰ μοῖραν, κατά τε κνίσῃ ἐκάλυψαν
<hom.od 3.458>	δίπτυχα ποιήσαντες, ἐπ' αὐτῶν δ' ὠμοθέτησαν.
<hom.od 3.459>	καῖε δ' ἐπὶ σχίζῃς ὁ γέρων, ἐπὶ δ' αἴθοπα οἶνον
<hom.od 3.460>	λεῖβε: νέοι δὲ παρ' αὐτὸν ἔχον πεμπώβολα χερσίν.
<hom.od 3.461>	αὐτὰρ ἐπεὶ κατὰ μῆρ' ἐκάη καὶ σπλάγχνα πάσαντο,
<hom.od 3.462>	μίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν,
<hom.od 3.463>	ὤπτων δ' ἀκροπόρους ὀβελοὺς ἐν χερσὶν ἔχοντες.

<hom.od 3.464>	τόφρα δὲ Τηλέμαχον λοῦσεν καλὴ Πολυκάστη,
<hom.od 3.465>	Νέστορος ὁπλοτάτη θυγάτηρ Νηληϊάδαο.
<hom.od 3.466>	αὐτὰρ ἐπεὶ λοῦσέν τε καὶ ἔχρισεν λίπ' ἐλαίῳ,
<hom.od 3.467>	ἀμφὶ δέ μιν φᾶρος καλὸν βάλεν ἠδὲ χιτῶνα,
<hom.od 3.468>	ἔκ ῥ' ἀσαμίνθου βῆ δέμας ἀθανάτοισιν ὁμοῖος:
<hom.od 3.469>	πὰρ δ' ὅ γε Νέστορ' ἰὼν κατ' ἄρ' ἕζετο, ποιμένα λαῶν.

<hom.od 3.470>	οἱ δ' ἐπεὶ ὤπτησαν κρέ' ὑπέρτερα καὶ ἐρύσαντο,
<hom.od 3.471>	δαίνυνθ' ἑζόμενοι: ἐπὶ δ' ἀνέρες ἐσθλοὶ ὄροντο
<hom.od 3.472>	οἶνον οἰνοχοεῦντες ἐνὶ χρυσέοις δεπάεσσιν.
<hom.od 3.473>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom.od 3.474>	τοῖσι δὲ μύθων ἦρχε Γερήνιος ἱππότα Νέστωρ:

<hom.od 3.475>	“παῖδες ἐμοί,  ἄγε Τηλεμάχῳ καλλίτριχας ἵππους
<hom.od 3.476>	ζεύξαθ' ὑφ' ἅρματ' ἄγοντες, ἵνα πρήσσῃσιν ὁδοῖο.”

<hom.od 3.477>	ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο,
<hom.od 3.478>	καρπαλίμως δ' ἔζευξαν ὑφ' ἅρμασιν ὠκέας ἵππους.
<hom.od 3.479>	ἐν δὲ γυνὴ ταμίη σῖτον καὶ οἶνον ἔθηκεν
<hom.od 3.480>	ὄψα τε,  οἷα ἔδουσι διοτρεφέες βασιλῆες.
<hom.od 3.481>	ἂν δ' ἄρα Τηλέμαχος περικαλλέα βήσετο δίφρον:
<hom.od 3.482>	πὰρ δ' ἄρα Νεστορίδης Πεισίστρατος, ὄρχαμος ἀνδρῶν,
<hom.od 3.483>	ἐς δίφρον τ' ἀνέβαινε καὶ ἡνία λάζετο χερσί,
<hom.od 3.484>	μάστιξεν δ' ἐλάαν, τὼ δ' οὐκ ἀέκοντε πετέσθην
<hom.od 3.485>	ἐς πεδίον,  λιπέτην δὲ Πύλου αἰπὺ πτολίεθρον.
<hom.od 3.486>	οἱ δὲ πανημέριοι σεῖον ζυγὸν ἀμφὶς ἔχοντες.

<hom.od 3.487>	δύσετό τ' ἠέλιος σκιόωντό τε πᾶσαι ἀγυιαί,
<hom.od 3.488>	ἐς Φηρὰς δ' ἵκοντο Διοκλῆος ποτὶ δῶμα,
<hom.od 3.489>	υἱέος ̓Ορτιλόχοιο, τὸν ̓Αλφειὸς τέκε παῖδα.
<hom.od 3.490>	ἔνθα δὲ νύκτ' ἄεσαν,  ὁ δὲ τοῖς πὰρ ξείνια θῆκεν.

<hom.od 3.491>	ἦμος δ' ἠριγένεια φάνη ῥοδοδάκτυλος ̓Ηώς,
<hom.od 3.492>	ἵππους τε ζεύγνυντ' ἀνά θ' ἅρματα ποικίλ' ἔβαινον:
<hom.od 3.493>	ἐκ δ' ἔλασαν προθύροιο καὶ αἰθούσης ἐριδούπου:
<hom.od 3.494>	μάστιξεν δ' ἐλάαν, τὼ δ' οὐκ ἀέκοντε πετέσθην.
<hom.od 3.495>	ἷξον δ' ἐς πεδίον πυρηφόρον,  ἔνθα δ' ἔπειτα
<hom.od 3.496>	ἦνον ὁδόν: τοῖον γὰρ ὑπέκφερον ὠκέες ἵπποι.
<hom.od 3.497>	δύσετό τ' ἠέλιος σκιόωντό τε πᾶσαι ἀγυιαί.

<hom.od 4.1>	οἱ δ' ἷξον κοίλην Λακεδαίμονα κητώεσσαν,
<hom.od 4.2>	πρὸς δ' ἄρα δώματ' ἔλων Μενελάου κυδαλίμοιο.
<hom.od 4.3>	τὸν δ' εὗρον δαινύντα γάμον πολλοῖσιν ἔτῃσιν
<hom.od 4.4>	υἱέος ἠδὲ θυγατρὸς ἀμύμονος ᾧ ἐνὶ οἴκῳ.
<hom.od 4.5>	τὴν μὲν ̓Αχιλλῆος ῥηξήνορος υἱέι πέμπεν:
<hom.od 4.6>	ἐν Τροίῃ γὰρ πρῶτον ὑπέσχετο καὶ κατένευσε
<hom.od 4.7>	δωσέμεναι, τοῖσιν δὲ θεοὶ γάμον ἐξετέλειον.
<hom.od 4.8>	τὴν ἄρ' ὅ γ' ἔνθ' ἵπποισι καὶ ἅρμασι πέμπε νέεσθαι
<hom.od 4.9>	Μυρμιδόνων προτὶ ἄστυ περικλυτόν, οἷσιν ἄνασσεν.
<hom.od 4.10>	υἱέι δὲ Σπάρτηθεν ̓Αλέκτορος ἤγετο κούρην,
<hom.od 4.11>	ὅς οἱ τηλύγετος γένετο κρατερὸς Μεγαπένθης
<hom.od 4.12>	ἐκ δούλης: ̔Ελένῃ δὲ θεοὶ γόνον οὐκέτ' ἔφαινον,
<hom.od 4.13>	ἐπεὶ δὴ τὸ πρῶτον ἐγείνατο παῖδ' ἐρατεινήν,
<hom.od 4.14>	̔Ερμιόνην, ἣ εἶδος ἔχε χρυσέης ̓Αφροδίτης.
<hom.od 4.15>	ὣς οἱ μὲν δαίνυντο καθ' ὑψερεφὲς μέγα δῶμα
<hom.od 4.16>	γείτονες ἠδὲ ἔται Μενελάου κυδαλίμοιο,
<hom.od 4.17>	τερπόμενοι: μετὰ δέ σφιν ἐμέλπετο θεῖος ἀοιδὸς
<hom.od 4.18>	φορμίζων, δοιὼ δὲ κυβιστητῆρε κατ' αὐτούς,
<hom.od 4.19>	μολπῆς ἐξάρχοντος, ἐδίνευον κατὰ μέσσους.

<hom.od 4.20>	τὼ δ' αὖτ' ἐν προθύροισι δόμων αὐτώ τε καὶ ἵππω,
<hom.od 4.21>	Τηλέμαχός θ' ἥρως καὶ Νέστορος ἀγλαὸς υἱός,
<hom.od 4.22>	στῆσαν: ὁ δὲ προμολὼν ἴδετο κρείων ̓Ετεωνεύς,
<hom.od 4.23>	ὀτρηρὸς θεράπων Μενελάου κυδαλίμοιο,
<hom.od 4.24>	βῆ δ' ἴμεν ἀγγελέων διὰ δώματα ποιμένι λαῶν,
<hom.od 4.25>	ἀγχοῦ δ' ἱστάμενος ἔπεα πτερόεντα προσηύδα:

<hom.od 4.26>	“ξείνω δή τινε τώδε, διοτρεφὲς ὦ Μενέλαε,
<hom.od 4.27>	ἄνδρε δύω, γενεῇ δὲ Διὸς μεγάλοιο ἔικτον.
<hom.od 4.28>	ἀλλ' εἴπ', ἤ σφωιν καταλύσομεν ὠκέας ἵππους,
<hom.od 4.29>	ἦ ἄλλον πέμπωμεν ἱκανέμεν, ὅς κε φιλήσῃ.”

<hom.od 4.30>	τὸν δὲ μέγ' ὀχθήσας προσέφη ξανθὸς Μενέλαος:
<hom.od 4.31>	“οὐ μὲν νήπιος ἦσθα, Βοηθοί̈δη ̓Ετεωνεῦ,
<hom.od 4.32>	τὸ πρίν: ἀτὰρ μὲν νῦν γε πάϊς ὣς νήπια βάζεις.
<hom.od 4.33>	ἦ μὲν δὴ νῶι ξεινήια πολλὰ φαγόντε
<hom.od 4.34>	ἄλλων ἀνθρώπων δεῦρ' ἱκόμεθ', αἴ κέ ποθι Ζεὺς
<hom.od 4.35>	ἐξοπίσω περ παύσῃ ὀιζύος.  ἀλλὰ λύ' ἵππους
<hom.od 4.36>	ξείνων, ἐς δ' αὐτοὺς προτέρω ἄγε θοινηθῆναι.”

<hom.od 4.37>	ὣς φάθ', ὁ δὲ μεγάροιο διέσσυτο, κέκλετο δ' ἄλλους
<hom.od 4.38>	ὀτρηροὺς θεράποντας ἅμα σπέσθαι ἑοῖ αὐτῷ.
<hom.od 4.39>	οἱ δ' ἵππους μὲν λῦσαν ὑπὸ ζυγοῦ ἱδρώοντας,
<hom.od 4.40>	καὶ τοὺς μὲν κατέδησαν ἐφ' ἱππείῃσι κάπῃσι,
<hom.od 4.41>	πὰρ δ' ἔβαλον ζειάς, ἀνὰ δὲ κρῖ λευκὸν ἔμιξαν,
<hom.od 4.42>	ἅρματα δ' ἔκλιναν πρὸς ἐνώπια παμφανόωντα,
<hom.od 4.43>	αὐτοὺς δ' εἰσῆγον θεῖον δόμον. οἱ δὲ ἰδόντες
<hom.od 4.44>	θαύμαζον κατὰ δῶμα διοτρεφέος βασιλῆος:
<hom.od 4.45>	ὥς τε γὰρ ἠελίου αἴγλη πέλεν ἠὲ σελήνης
<hom.od 4.46>	δῶμα καθ' ὑψερεφὲς Μενελάου κυδαλίμοιο.
<hom.od 4.47>	αὐτὰρ ἐπεὶ τάρπησαν ὁρώμενοι ὀφθαλμοῖσιν,
<hom.od 4.48>	ἔς ῥ' ἀσαμίνθους βάντες ἐυξέστας λούσαντο.
<hom.od 4.49>	τοὺς δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,
<hom.od 4.50>	ἀμφὶ δ' ἄρα χλαίνας οὔλας βάλον ἠδὲ χιτῶνας,
<hom.od 4.51>	ἔς ῥα θρόνους ἕζοντο παρ' ̓Ατρεί̈δην Μενέλαον.
<hom.od 4.52>	χέρνιβα δ' ἀμφίπολος προχόῳ ἐπέχευε φέρουσα
<hom.od 4.53>	καλῇ χρυσείῃ ὑπὲρ ἀργυρέοιο λέβητος,
<hom.od 4.54>	νίψασθαι: παρὰ δὲ ξεστὴν ἐτάνυσσε τράπεζαν.
<hom.od 4.55>	σῖτον δ' αἰδοίη ταμίη παρέθηκε φέρουσα,
<hom.od 4.56>	εἴδατα πόλλ' ἐπιθεῖσα, χαριζομένη παρεόντων.
<hom.od 4.57>	δαιτρὸς δὲ κρειῶν πίνακας παρέθηκεν ἀείρας
<hom.od 4.58>	παντοίων, παρὰ δέ σφι τίθει χρύσεια κύπελλα.
<hom.od 4.59>	τὼ καὶ δεικνύμενος προσέφη ξανθὸς Μενέλαος:

<hom.od 4.60>	“σίτου θ' ἅπτεσθον καὶ χαίρετον.  αὐτὰρ ἔπειτα
<hom.od 4.61>	δείπνου πασσαμένω εἰρησόμεθ', οἵ τινές ἐστον
<hom.od 4.62>	ἀνδρῶν: οὐ γὰρ σφῷν γε γένος ἀπόλωλε τοκήων,
<hom.od 4.63>	ἀλλ' ἀνδρῶν γένος ἐστὲ διοτρεφέων βασιλήων
<hom.od 4.64>	σκηπτούχων, ἐπεὶ οὔ κε κακοὶ τοιούσδε τέκοιεν.”

<hom.od 4.65>	ὣς φάτο,  καί σφιν νῶτα βοὸς παρὰ πίονα θῆκεν
<hom.od 4.66>	ὄπτ' ἐν χερσὶν ἑλών, τά ῥά οἱ γέρα πάρθεσαν αὐτῷ.
<hom.od 4.67>	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
<hom.od 4.68>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom.od 4.69>	δὴ τότε Τηλέμαχος προσεφώνεε Νέστορος υἱόν,
<hom.od 4.70>	ἄγχι σχὼν κεφαλήν,  ἵνα μὴ πευθοίαθ' οἱ ἄλλοι:

<hom.od 4.71>	“φράζεο, Νεστορίδη, τῷ ἐμῷ κεχαρισμένε θυμῷ,
<hom.od 4.72>	χαλκοῦ τε στεροπὴν κὰδ δώματα ἠχήεντα
<hom.od 4.73>	χρυσοῦ τ' ἠλέκτρου τε καὶ ἀργύρου ἠδ' ἐλέφαντος.
<hom.od 4.74>	Ζηνός που τοιήδε γ' ̓Ολυμπίου ἔνδοθεν αὐλή,
<hom.od 4.75>	ὅσσα τάδ' ἄσπετα πολλά: σέβας μ' ἔχει εἰσορόωντα.”

<hom.od 4.75>	τοῦ δ' ἀγορεύοντος ξύνετο ξανθὸς Μενέλαος,
<hom.od 4.76>	καί σφεας φωνήσας ἔπεα πτερόεντα προσηύδα:

<hom.od 4.77>	“τέκνα φίλ', ἦ τοι Ζηνὶ βροτῶν οὐκ ἄν τις ἐρίζοι:
<hom.od 4.78>	ἀθάνατοι γὰρ τοῦ γε δόμοι καὶ κτήματ' ἔασιν:
<hom.od 4.80>	ἀνδρῶν δ' ἤ κέν τίς μοι ἐρίσσεται,  ἠὲ καὶ οὐκί,
<hom.od 4.81>	κτήμασιν. ἦ γὰρ πολλὰ παθὼν καὶ πόλλ' ἐπαληθεὶς
<hom.od 4.82>	ἠγαγόμην ἐν νηυσὶ καὶ ὀγδοάτῳ ἔτει ἦλθον,
<hom.od 4.83>	Κύπρον Φοινίκην τε καὶ Αἰγυπτίους ἐπαληθείς,
<hom.od 4.84>	Αἰθίοπάς θ' ἱκόμην καὶ Σιδονίους καὶ ̓Ερεμβοὺς
<hom.od 4.85>	καὶ Λιβύην,  ἵνα τ' ἄρνες ἄφαρ κεραοὶ τελέθουσι.
<hom.od 4.86>	τρὶς γὰρ τίκτει μῆλα τελεσφόρον εἰς ἐνιαυτόν.
<hom.od 4.87>	ἔνθα μὲν οὔτε ἄναξ ἐπιδευὴς οὔτε τι ποιμὴν
<hom.od 4.88>	τυροῦ καὶ κρειῶν οὐδὲ γλυκεροῖο γάλακτος,
<hom.od 4.89>	ἀλλ' αἰεὶ παρέχουσιν ἐπηετανὸν γάλα θῆσθαι.
<hom.od 4.90>	ἧος ἐγὼ περὶ κεῖνα πολὺν βίοτον συναγείρων
<hom.od 4.91>	ἠλώμην, τῆός μοι ἀδελφεὸν ἄλλος ἔπεφνεν
<hom.od 4.92>	λάθρῃ, ἀνωιστί, δόλῳ οὐλομένης ἀλόχοιο:
<hom.od 4.93>	ὣς οὔ τοι χαίρων τοῖσδε κτεάτεσσιν ἀνάσσω.
<hom.od 4.94>	καὶ πατέρων τάδε μέλλετ' ἀκουέμεν, οἵ τινες ὑμῖν
<hom.od 4.95>	εἰσίν,  ἐπεὶ μάλα πολλὰ πάθον, καὶ ἀπώλεσα οἶκον
<hom.od 4.96>	εὖ μάλα ναιετάοντα, κεχανδότα πολλὰ καὶ ἐσθλά.
<hom.od 4.97>	ὧν ὄφελον τριτάτην περ ἔχων ἐν δώμασι μοῖραν
<hom.od 4.98>	ναίειν, οἱ δ' ἄνδρες σόοι ἔμμεναι, οἳ τότ' ὄλοντο
<hom.od 4.99>	Τροίῃ ἐν εὐρείῃ ἑκὰς ̓́Αργεος ἱπποβότοιο.
<hom.od 4.100>	ἀλλ' ἔμπης πάντας μὲν ὀδυρόμενος καὶ ἀχεύων
<hom.od 4.101>	πολλάκις ἐν μεγάροισι καθήμενος ἡμετέροισιν
<hom.od 4.102>	ἄλλοτε μέν τε γόῳ φρένα τέρπομαι, ἄλλοτε δ' αὖτε
<hom.od 4.103>	παύομαι: αἰψηρὸς δὲ κόρος κρυεροῖο γόοιο.
<hom.od 4.104>	τῶν πάντων οὐ τόσσον ὀδύρομαι, ἀχνύμενός περ,
<hom.od 4.105>	ὡς ἑνός,  ὅς τέ μοι ὕπνον ἀπεχθαίρει καὶ ἐδωδὴν
<hom.od 4.106>	μνωομένῳ, ἐπεὶ οὔ τις ̓Αχαιῶν τόσς' ἐμόγησεν,
<hom.od 4.107>	ὅσς' ̓Οδυσεὺς ἐμόγησε καὶ ἤρατο. τῷ δ' ἄρ' ἔμελλεν
<hom.od 4.108>	αὐτῷ κήδε' ἔσεσθαι, ἐμοὶ δ' ἄχος αἰὲν ἄλαστον
<hom.od 4.109>	κείνου, ὅπως δὴ δηρὸν ἀποίχεται, οὐδέ τι ἴδμεν,
<hom.od 4.110>	ζώει ὅ γ' ἦ τέθνηκεν.  ὀδύρονταί νύ που αὐτὸν
<hom.od 4.111>	Λαέρτης θ' ὁ γέρων καὶ ἐχέφρων Πηνελόπεια
<hom.od 4.112>	Τηλέμαχός θ', ὃν ἔλειπε νέον γεγαῶτ' ἐνὶ οἴκῳ.”

<hom.od 4.113>	ὣς φάτο, τῷ δ' ἄρα πατρὸς ὑφ' ἵμερον ὦρσε γόοιο.
<hom.od 4.114>	δάκρυ δ' ἀπὸ βλεφάρων χαμάδις βάλε πατρὸς ἀκούσας,
<hom.od 4.115>	χλαῖναν πορφυρέην ἄντ' ὀφθαλμοῖιν ἀνασχὼν
<hom.od 4.116>	ἀμφοτέρῃσιν χερσί. νόησε δέ μιν Μενέλαος,
<hom.od 4.117>	μερμήριξε δ' ἔπειτα κατὰ φρένα καὶ κατὰ θυμόν,
<hom.od 4.118>	ἠέ μιν αὐτὸν πατρὸς ἐάσειε μνησθῆναι
<hom.od 4.119>	ἦ πρῶτ' ἐξερέοιτο ἕκαστά τε πειρήσαιτο.

<hom.od 4.120>	ἧος ὁ ταῦθ' ὥρμαινε κατὰ φρένα καὶ κατὰ θυμόν,
<hom.od 4.121>	ἐκ δ' ̔Ελένη θαλάμοιο θυώδεος ὑψορόφοιο
<hom.od 4.122>	ἤλυθεν ̓Αρτέμιδι χρυσηλακάτῳ ἐικυῖα.
<hom.od 4.123>	τῇ δ' ἄρ' ἅμ' ̓Αδρήστη κλισίην εὔτυκτον ἔθηκεν,
<hom.od 4.124>	̓Αλκίππη δὲ τάπητα φέρεν μαλακοῦ ἐρίοιο,
<hom.od 4.125>	Φυλὼ δ' ἀργύρεον τάλαρον φέρε,  τόν οἱ ἔθηκεν
<hom.od 4.126>	̓Αλκάνδρη, Πολύβοιο δάμαρ, ὃς ἔναι' ἐνὶ Θήβῃς
<hom.od 4.127>	Αἰγυπτίῃς, ὅθι πλεῖστα δόμοις ἐν κτήματα κεῖται:
<hom.od 4.128>	ὃς Μενελάῳ δῶκε δύ' ἀργυρέας ἀσαμίνθους,
<hom.od 4.129>	δοιοὺς δὲ τρίποδας, δέκα δὲ χρυσοῖο τάλαντα.
<hom.od 4.130>	χωρὶς δ' αὖθ' ̔Ελένῃ ἄλοχος πόρε κάλλιμα δῶρα:
<hom.od 4.131>	χρυσέην τ' ἠλακάτην τάλαρόν θ' ὑπόκυκλον ὄπασσεν
<hom.od 4.132>	ἀργύρεον, χρυσῷ δ' ἐπὶ χείλεα κεκράαντο.
<hom.od 4.133>	τόν ῥά οἱ ἀμφίπολος Φυλὼ παρέθηκε φέρουσα
<hom.od 4.134>	νήματος ἀσκητοῖο βεβυσμένον: αὐτὰρ ἐπ' αὐτῷ
<hom.od 4.135>	ἠλακάτη τετάνυστο ἰοδνεφὲς εἶρος ἔχουσα.
<hom.od 4.136>	ἕζετο δ' ἐν κλισμῷ, ὑπὸ δὲ θρῆνυς ποσὶν ἦεν.
<hom.od 4.137>	αὐτίκα δ' ἥ γ' ἐπέεσσι πόσιν ἐρέεινεν ἕκαστα:

<hom.od 4.138>	“ἴδμεν δή, Μενέλαε διοτρεφές, οἵ τινες οἵδε
<hom.od 4.139>	ἀνδρῶν εὐχετόωνται ἱκανέμεν ἡμέτερον δῶ;
<hom.od 4.140>	ψεύσομαι ἦ ἔτυμον ἐρέω;  κέλεται δέ με θυμός.
<hom.od 4.141>	οὐ γάρ πώ τινά φημι ἐοικότα ὧδε ἰδέσθαι
<hom.od 4.142>	οὔτ' ἄνδρ' οὔτε γυναῖκα, σέβας μ' ἔχει εἰσορόωσαν,
<hom.od 4.143>	ὡς ὅδ' ̓Οδυσσῆος μεγαλήτορος υἷι ἔοικε,
<hom.od 4.144>	Τηλεμάχῳ, τὸν ἔλειπε νέον γεγαῶτ' ἐνὶ οἴκῳ
<hom.od 4.145>	κεῖνος ἀνήρ,  ὅτ' ἐμεῖο κυνώπιδος εἵνεκ' ̓Αχαιοὶ
<hom.od 4.146>	ἤλθεθ' ὑπὸ Τροίην πόλεμον θρασὺν ὁρμαίνοντες.”

<hom.od 4.147>	τὴν δ' ἀπαμειβόμενος προσέφη ξανθὸς Μενέλαος:
<hom.od 4.148>	“οὕτω νῦν καὶ ἐγὼ νοέω, γύναι, ὡς σὺ ἐίσκεις:
<hom.od 4.149>	κείνου γὰρ τοιοίδε πόδες τοιαίδε τε χεῖρες
<hom.od 4.150>	ὀφθαλμῶν τε βολαὶ κεφαλή τ' ἐφύπερθέ τε χαῖται.
<hom.od 4.151>	καὶ νῦν ἦ τοι ἐγὼ μεμνημένος ἀμφ' ̓Οδυσῆι
<hom.od 4.152>	μυθεόμην, ὅσα κεῖνος ὀιζύσας ἐμόγησεν
<hom.od 4.153>	ἀμφ' ἐμοί, αὐτὰρ ὁ πικρὸν ὑπ' ὀφρύσι δάκρυον εἶβε,
<hom.od 4.154>	χλαῖναν πορφυρέην ἄντ' ὀφθαλμοῖιν ἀνασχών.”

<hom.od 4.155>	τὸν δ' αὖ Νεστορίδης Πεισίστρατος ἀντίον ηὔδα:
<hom.od 4.156>	“̓Ατρεί̈δη Μενέλαε διοτρεφές, ὄρχαμε λαῶν,
<hom.od 4.157>	κείνου μέν τοι ὅδ' υἱὸς ἐτήτυμον, ὡς ἀγορεύεις:
<hom.od 4.158>	ἀλλὰ σαόφρων ἐστί, νεμεσσᾶται δ' ἐνὶ θυμῷ
<hom.od 4.159>	ὧδ' ἐλθὼν τὸ πρῶτον ἐπεσβολίας ἀναφαίνειν
<hom.od 4.160>	ἄντα σέθεν,  τοῦ νῶι θεοῦ ὣς τερπόμεθ' αὐδῇ.
<hom.od 4.161>	αὐτὰρ ἐμὲ προέηκε Γερήνιος ἱππότα Νέστωρ
<hom.od 4.162>	τῷ ἅμα πομπὸν ἕπεσθαι: ἐέλδετο γάρ σε ἰδέσθαι,
<hom.od 4.163>	ὄφρα οἱ ἤ τι ἔπος ὑποθήσεαι ἠέ τι ἔργον.
<hom.od 4.164>	πολλὰ γὰρ ἄλγε' ἔχει πατρὸς πάϊς οἰχομένοιο
<hom.od 4.165>	ἐν μεγάροις,  ᾧ μὴ ἄλλοι ἀοσσητῆρες ἔωσιν,
<hom.od 4.166>	ὡς νῦν Τηλεμάχῳ ὁ μὲν οἴχεται, οὐδέ οἱ ἄλλοι
<hom.od 4.167>	εἴς' οἵ κεν κατὰ δῆμον ἀλάλκοιεν κακότητα.”

<hom.od 4.168>	τὸν δ' ἀπαμειβόμενος προσέφη ξανθὸς Μενέλαος:
<hom.od 4.169>	“ὢ πόποι, ἦ μάλα δὴ φίλου ἀνέρος υἱὸς ἐμὸν δῶ
<hom.od 4.170>	ἵκεθ',  ὃς εἵνεκ' ἐμεῖο πολέας ἐμόγησεν ἀέθλους:
<hom.od 4.171>	καί μιν ἔφην ἐλθόντα φιλησέμεν ἔξοχον ἄλλων
<hom.od 4.172>	̓Αργείων, εἰ νῶιν ὑπεὶρ ἅλα νόστον ἔδωκε
<hom.od 4.173>	νηυσὶ θοῇσι γενέσθαι ̓Ολύμπιος εὐρύοπα Ζεύς.
<hom.od 4.174>	καί κέ οἱ ̓́Αργεϊ νάσσα πόλιν καὶ δώματ' ἔτευξα,
<hom.od 4.175>	ἐξ ̓Ιθάκης ἀγαγὼν σὺν κτήμασι καὶ τέκεϊ ᾧ
<hom.od 4.176>	καὶ πᾶσιν λαοῖσι, μίαν πόλιν ἐξαλαπάξας,
<hom.od 4.177>	αἳ περιναιετάουσιν, ἀνάσσονται δ' ἐμοὶ αὐτῷ.
<hom.od 4.178>	καί κε θάμ' ἐνθάδ' ἐόντες ἐμισγόμεθ': οὐδέ κεν ἡμέας
<hom.od 4.179>	ἄλλο διέκρινεν φιλέοντέ τε τερπομένω τε,
<hom.od 4.180>	πρίν γ' ὅτε δὴ θανάτοιο μέλαν νέφος ἀμφεκάλυψεν.
<hom.od 4.181>	ἀλλὰ τὰ μέν που μέλλεν ἀγάσσεσθαι θεὸς αὐτός,
<hom.od 4.182>	ὃς κεῖνον δύστηνον ἀνόστιμον οἶον ἔθηκεν.”

<hom.od 4.183>	ὣς φάτο, τοῖσι δὲ πᾶσιν ὑφ' ἵμερον ὦρσε γόοιο.
<hom.od 4.184>	κλαῖε μὲν ̓Αργείη ̔Ελένη, Διὸς ἐκγεγαυῖα,
<hom.od 4.185>	κλαῖε δὲ Τηλέμαχός τε καὶ ̓Ατρεί̈δης Μενέλαος,
<hom.od 4.186>	οὐδ' ἄρα Νέστορος υἱὸς ἀδακρύτω ἔχεν ὄσσε:
<hom.od 4.187>	μνήσατο γὰρ κατὰ θυμὸν ἀμύμονος ̓Αντιλόχοιο,
<hom.od 4.188>	τόν ῥ' ̓Ηοῦς ἔκτεινε φαεινῆς ἀγλαὸς υἱός:
<hom.od 4.189>	τοῦ ὅ γ' ἐπιμνησθεὶς ἔπεα πτερόεντ' ἀγόρευεν:

<hom.od 4.190>	“̓Ατρεί̈δη,  περὶ μέν σε βροτῶν πεπνυμένον εἶναι
<hom.od 4.191>	Νέστωρ φάσχ' ὁ γέρων, ὅτ' ἐπιμνησαίμεθα σεῖο
<hom.od 4.192>	οἷσιν ἐνὶ μεγάροισι, καὶ ἀλλήλους ἐρέοιμεν.
<hom.od 4.193>	καὶ νῦν, εἴ τί που ἔστι, πίθοιό μοι: οὐ γὰρ ἐγώ γε
<hom.od 4.194>	τέρπομ' ὀδυρόμενος μεταδόρπιος, ἀλλὰ καὶ ἠὼς
<hom.od 4.195>	ἔσσεται ἠριγένεια: νεμεσσῶμαί γε μὲν οὐδὲν
<hom.od 4.196>	κλαίειν ὅς κε θάνῃσι βροτῶν καὶ πότμον ἐπίσπῃ.
<hom.od 4.197>	τοῦτό νυ καὶ γέρας οἶον ὀιζυροῖσι βροτοῖσιν,
<hom.od 4.198>	κείρασθαί τε κόμην βαλέειν τ' ἀπὸ δάκρυ παρειῶν.
<hom.od 4.199>	καὶ γὰρ ἐμὸς τέθνηκεν ἀδελφεός, οὔ τι κάκιστος
<hom.od 4.200>	̓Αργείων: μέλλεις δὲ σὺ ἴδμεναι: οὐ γὰρ ἐγώ γε
<hom.od 4.201>	ἤντης' οὐδὲ ἴδον: περὶ δ' ἄλλων φασὶ γενέσθαι
<hom.od 4.202>	̓Αντίλοχον, πέρι μὲν θείειν ταχὺν ἠδὲ μαχητήν.”

<hom.od 4.203>	τὸν δ' ἀπαμειβόμενος προσέφη ξανθὸς Μενέλαος:
<hom.od 4.204>	“ὦ φίλ', ἐπεὶ τόσα εἶπες, ὅς' ἂν πεπνυμένος ἀνὴρ
<hom.od 4.205>	εἴποι καὶ ῥέξειε,  καὶ ὃς προγενέστερος εἴη:
<hom.od 4.206>	τοίου γὰρ καὶ πατρός, ὃ καὶ πεπνυμένα βάζεις,
<hom.od 4.207>	ῥεῖα δ' ἀρίγνωτος γόνος ἀνέρος ᾧ τε Κρονίων
<hom.od 4.208>	ὄλβον ἐπικλώσῃ γαμέοντί τε γεινομένῳ τε,
<hom.od 4.209>	ὡς νῦν Νέστορι δῶκε διαμπερὲς ἤματα πάντα
<hom.od 4.210>	αὐτὸν μὲν λιπαρῶς γηρασκέμεν ἐν μεγάροισιν,
<hom.od 4.211>	υἱέας αὖ πινυτούς τε καὶ ἔγχεσιν εἶναι ἀρίστους.
<hom.od 4.212>	ἡμεῖς δὲ κλαυθμὸν μὲν ἐάσομεν, ὃς πρὶν ἐτύχθη,
<hom.od 4.213>	δόρπου δ' ἐξαῦτις μνησώμεθα, χερσὶ δ' ἐφ' ὕδωρ
<hom.od 4.214>	χευάντων. μῦθοι δὲ καὶ ἠῶθέν περ ἔσονται
<hom.od 4.215>	Τηλεμάχῳ καὶ ἐμοὶ διαειπέμεν ἀλλήλοισιν.”

<hom.od 4.216>	ὣς ἔφατ', ̓Ασφαλίων δ' ἄρ ὕδωρ ἐπὶ χεῖρας ἔχευεν,
<hom.od 4.217>	ὀτρηρὸς θεράπων Μενελάου κυδαλίμοιο.
<hom.od 4.218>	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.

<hom.od 4.219>	ἔνθ' αὖτ' ἄλλ' ἐνόης' ̔Ελένη Διὸς ἐκγεγαυῖα:
<hom.od 4.220>	αὐτίκ' ἄρ' εἰς οἶνον βάλε φάρμακον,  ἔνθεν ἔπινον,
<hom.od 4.221>	νηπενθές τ' ἄχολόν τε, κακῶν ἐπίληθον ἁπάντων.
<hom.od 4.222>	ὃς τὸ καταβρόξειεν, ἐπὴν κρητῆρι μιγείη,
<hom.od 4.223>	οὔ κεν ἐφημέριός γε βάλοι κατὰ δάκρυ παρειῶν,
<hom.od 4.224>	οὐδ' εἴ οἱ κατατεθναίη μήτηρ τε πατήρ τε,
<hom.od 4.225>	οὐδ' εἴ οἱ προπάροιθεν ἀδελφεὸν ἢ φίλον υἱὸν
<hom.od 4.226>	χαλκῷ δηιόῳεν, ὁ δ' ὀφθαλμοῖσιν ὁρῷτο.
<hom.od 4.227>	τοῖα Διὸς θυγάτηρ ἔχε φάρμακα μητιόεντα,
<hom.od 4.228>	ἐσθλά, τά οἱ Πολύδαμνα πόρεν, Θῶνος παράκοιτις
<hom.od 4.229>	Αἰγυπτίη, τῇ πλεῖστα φέρει ζείδωρος ἄρουρα
<hom.od 4.230>	φάρμακα,  πολλὰ μὲν ἐσθλὰ μεμιγμένα πολλὰ δὲ λυγρά:
<hom.od 4.231>	ἰητρὸς δὲ ἕκαστος ἐπιστάμενος περὶ πάντων
<hom.od 4.232>	ἀνθρώπων: ἦ γὰρ Παιήονός εἰσι γενέθλης.
<hom.od 4.233>	αὐτὰρ ἐπεί ῥ' ἐνέηκε κέλευσέ τε οἰνοχοῆσαι,
<hom.od 4.234>	ἐξαῦτις μύθοισιν ἀμειβομένη προσέειπεν:

<hom.od 4.235>	“̓Ατρεί̈δη Μενέλαε διοτρεφὲς ἠδὲ καὶ οἵδε
<hom.od 4.236>	ἀνδρῶν ἐσθλῶν παῖδες: ἀτὰρ θεὸς ἄλλοτε ἄλλῳ
<hom.od 4.237>	Ζεὺς ἀγαθόν τε κακόν τε διδοῖ: δύναται γὰρ ἅπαντα:
<hom.od 4.238>	ἦ τοι νῦν δαίνυσθε καθήμενοι ἐν μεγάροισι
<hom.od 4.239>	καὶ μύθοις τέρπεσθε: ἐοικότα γὰρ καταλέξω.
<hom.od 4.240>	πάντα μὲν οὐκ ἂν ἐγὼ μυθήσομαι οὐδ' ὀνομήνω,
<hom.od 4.241>	ὅσσοι ̓Οδυσσῆος ταλασίφρονός εἰσιν ἄεθλοι:
<hom.od 4.242>	ἀλλ' οἷον τόδ' ἔρεξε καὶ ἔτλη καρτερὸς ἀνὴρ
<hom.od 4.243>	δήμῳ ἔνι Τρώων, ὅθι πάσχετε πήματ' ̓Αχαιοί.
<hom.od 4.244>	αὐτόν μιν πληγῇσιν ἀεικελίῃσι δαμάσσας,
<hom.od 4.245>	σπεῖρα κάκ' ἀμφ' ὤμοισι βαλών,  οἰκῆι ἐοικώς,
<hom.od 4.246>	ἀνδρῶν δυσμενέων κατέδυ πόλιν εὐρυάγυιαν:
<hom.od 4.247>	ἄλλῳ δ' αὐτὸν φωτὶ κατακρύπτων ἤισκε,
<hom.od 4.248>	δέκτῃ, ὃς οὐδὲν τοῖος ἔην ἐπὶ νηυσὶν ̓Αχαιῶν.
<hom.od 4.249>	τῷ ἴκελος κατέδυ Τρώων πόλιν, οἱ δ' ἀβάκησαν
<hom.od 4.250>	πάντες: ἐγὼ δέ μιν οἴη ἀνέγνων τοῖον ἐόντα,
<hom.od 4.251>	καί μιν ἀνηρώτων: ὁ δὲ κερδοσύνῃ ἀλέεινεν.
<hom.od 4.252>	ἀλλ' ὅτε δή μιν ἐγὼ λόεον καὶ χρῖον ἐλαίῳ,
<hom.od 4.253>	ἀμφὶ δὲ εἵματα ἕσσα καὶ ὤμοσα καρτερὸν ὅρκον
<hom.od 4.254>	μὴ μὲν πρὶν ̓Οδυσῆα μετὰ Τρώεσς' ἀναφῆναι,
<hom.od 4.255>	πρίν γε τὸν ἐς νῆάς τε θοὰς κλισίας τ' ἀφικέσθαι,
<hom.od 4.256>	καὶ τότε δή μοι πάντα νόον κατέλεξεν ̓Αχαιῶν.
<hom.od 4.257>	πολλοὺς δὲ Τρώων κτείνας ταναήκεϊ χαλκῷ
<hom.od 4.258>	ἦλθε μετ' ̓Αργείους, κατὰ δὲ φρόνιν ἤγαγε πολλήν.
<hom.od 4.259>	ἔνθ' ἄλλαι Τρῳαὶ λίγ' ἐκώκυον: αὐτὰρ ἐμὸν κῆρ
<hom.od 4.260>	χαῖρ',  ἐπεὶ ἤδη μοι κραδίη τέτραπτο νέεσθαι
<hom.od 4.261>	ἂψ οἶκόνδ', ἄτην δὲ μετέστενον, ἣν ̓Αφροδίτη
<hom.od 4.262>	δῶχ', ὅτε μ' ἤγαγε κεῖσε φίλης ἀπὸ πατρίδος αἴης,
<hom.od 4.263>	παῖδά τ' ἐμὴν νοσφισσαμένην θάλαμόν τε πόσιν τε
<hom.od 4.264>	οὔ τευ δευόμενον, οὔτ' ἂρ φρένας οὔτε τι εἶδος.”

<hom.od 4.265>	τὴν δ' ἀπαμειβόμενος προσέφη ξανθὸς Μενέλαος:
<hom.od 4.266>	“ναὶ δὴ ταῦτά γε πάντα, γύναι, κατὰ μοῖραν ἔειπες.
<hom.od 4.267>	ἤδη μὲν πολέων ἐδάην βουλήν τε νόον τε
<hom.od 4.268>	ἀνδρῶν ἡρώων, πολλὴν δ' ἐπελήλυθα γαῖαν:
<hom.od 4.269>	ἀλλ' οὔ πω τοιοῦτον ἐγὼν ἴδον ὀφθαλμοῖσιν,
<hom.od 4.270>	οἷν ̓Οδυσσῆος ταλασίφρονος ἔσκε φίλον κῆρ.
<hom.od 4.271>	οἷον καὶ τόδ' ἔρεξε καὶ ἔτλη καρτερὸς ἀνὴρ
<hom.od 4.272>	ἵππῳ ἔνι ξεστῷ, ἵν' ἐνήμεθα πάντες ἄριστοι
<hom.od 4.273>	̓Αργείων Τρώεσσι φόνον καὶ κῆρα φέροντες.
<hom.od 4.274>	ἦλθες ἔπειτα σὺ κεῖσε: κελευσέμεναι δέ ς' ἔμελλε
<hom.od 4.275>	δαίμων,  ὃς Τρώεσσιν ἐβούλετο κῦδος ὀρέξαι:
<hom.od 4.276>	καί τοι Δηί̈φοβος θεοείκελος ἕσπετ' ἰούσῃ.
<hom.od 4.277>	τρὶς δὲ περίστειξας κοῖλον λόχον ἀμφαφόωσα,
<hom.od 4.278>	ἐκ δ' ὀνομακλήδην Δαναῶν ὀνόμαζες ἀρίστους,
<hom.od 4.279>	πάντων ̓Αργείων φωνὴν ἴσκους' ἀλόχοισιν.
<hom.od 4.280>	αὐτὰρ ἐγὼ καὶ Τυδεί̈δης καὶ δῖος ̓Οδυσσεὺς
<hom.od 4.281>	ἥμενοι ἐν μέσσοισιν ἀκούσαμεν ὡς ἐβόησας.
<hom.od 4.282>	νῶι μὲν ἀμφοτέρω μενεήναμεν ὁρμηθέντε
<hom.od 4.283>	ἢ ἐξελθέμεναι, ἢ ἔνδοθεν αἶψ' ὑπακοῦσαι:
<hom.od 4.284>	ἀλλ' ̓Οδυσεὺς κατέρυκε καὶ ἔσχεθεν ἱεμένω περ.
<hom.od 4.285>	ἔνθ' ἄλλοι μὲν πάντες ἀκὴν ἔσαν υἷες ̓Αχαιῶν,
<hom.od 4.286>	̓́Αντικλος δὲ σέ γ' οἶος ἀμείψασθαι ἐπέεσσιν
<hom.od 4.287>	ἤθελεν. ἀλλ' ̓Οδυσεὺς ἐπὶ μάστακα χερσὶ πίεζεν
<hom.od 4.288>	νωλεμέως κρατερῇσι, σάωσε δὲ πάντας ̓Αχαιούς:
<hom.od 4.289>	τόφρα δ' ἔχ', ὄφρα σε νόσφιν ἀπήγαγε Παλλὰς ̓Αθήνη.”

<hom.od 4.290>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 4.291>	“̓Ατρεί̈δη Μενέλαε διοτρεφές, ὄρχαμε λαῶν,
<hom.od 4.292>	ἄλγιον: οὐ γάρ οἵ τι τάδ' ἤρκεσε λυγρὸν ὄλεθρον,
<hom.od 4.293>	οὐδ' εἴ οἱ κραδίη γε σιδηρέη ἔνδοθεν ἦεν.
<hom.od 4.294>	ἀλλ' ἄγετ' εἰς εὐνὴν τράπεθ' ἡμέας, ὄφρα καὶ ἤδη
<hom.od 4.295>	ὕπνῳ ὕπο γλυκερῷ ταρπώμεθα κοιμηθέντες.”

<hom.od 4.296>	ὣς ἔφατ', ̓Αργείη δ' ̔Ελένη δμῳῇσι κέλευσεν
<hom.od 4.297>	δέμνι' ὑπ' αἰθούσῃ θέμεναι καὶ ῥήγεα καλὰ
<hom.od 4.298>	πορφύρε' ἐμβαλέειν στορέσαι τ' ἐφύπερθε τάπητας,
<hom.od 4.299>	χλαίνας τ' ἐνθέμεναι οὔλας καθύπερθεν ἕσασθαι.
<hom.od 4.300>	αἱ δ' ἴσαν ἐκ μεγάροιο δάος μετὰ χερσὶν ἔχουσαι,
<hom.od 4.301>	δέμνια δὲ στόρεσαν: ἐκ δὲ ξείνους ἄγε κῆρυξ.
<hom.od 4.302>	οἱ μὲν ἄρ' ἐν προδόμῳ δόμου αὐτόθι κοιμήσαντο,
<hom.od 4.303>	Τηλέμαχός θ' ἥρως καὶ Νέστορος ἀγλαὸς υἱός:
<hom.od 4.304>	̓Ατρεί̈δης δὲ καθεῦδε μυχῷ δόμου ὑψηλοῖο,
<hom.od 4.305>	πὰρ δ' ̔Ελένη τανύπεπλος ἐλέξατο,  δῖα γυναικῶν.

<hom.od 4.306>	ἦμος δ' ἠριγένεια φάνη ῥοδοδάκτυλος ̓Ηώς,
<hom.od 4.307>	ὤρνυτ' ἄρ' ἐξ εὐνῆφι βοὴν ἀγαθὸς Μενέλαος
<hom.od 4.308>	εἵματα ἑσσάμενος, περὶ δὲ ξίφος ὀξὺ θέτ' ὤμῳ,
<hom.od 4.309>	ποσσὶ δ' ὑπὸ λιπαροῖσιν ἐδήσατο καλὰ πέδιλα,
<hom.od 4.310>	βῆ δ' ἴμεν ἐκ θαλάμοιο θεῷ ἐναλίγκιος ἄντην,
<hom.od 4.311>	Τηλεμάχῳ δὲ παρῖζεν, ἔπος τ' ἔφατ' ἔκ τ' ὀνόμαζεν:

<hom.od 4.312>	“τίπτε δέ σε χρειὼ δεῦρ' ἤγαγε, Τηλέμαχ' ἥρως,
<hom.od 4.313>	ἐς Λακεδαίμονα δῖαν, ἐπ' εὐρέα νῶτα θαλάσσης;
<hom.od 4.314>	δήμιον ἦ ἴδιον; τόδε μοι νημερτὲς ἐνίσπες.”

<hom.od 4.315>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 4.316>	“̓Ατρεί̈δη Μενέλαε διοτρεφές, ὄρχαμε λαῶν,
<hom.od 4.317>	ἤλυθον, εἴ τινά μοι κληηδόνα πατρὸς ἐνίσποις.
<hom.od 4.318>	ἐσθίεταί μοι οἶκος, ὄλωλε δὲ πίονα ἔργα,
<hom.od 4.319>	δυσμενέων δ' ἀνδρῶν πλεῖος δόμος, οἵ τέ μοι αἰεὶ
<hom.od 4.320>	μῆλ' ἁδινὰ σφάζουσι καὶ εἰλίποδας ἕλικας βοῦς,
<hom.od 4.321>	μητρὸς ἐμῆς μνηστῆρες ὑπέρβιον ὕβριν ἔχοντες.
<hom.od 4.322>	τοὔνεκα νῦν τὰ σὰ γούναθ' ἱκάνομαι, αἴ κ' ἐθέλῃσθα
<hom.od 4.323>	κείνου λυγρὸν ὄλεθρον ἐνισπεῖν, εἴ που ὄπωπας
<hom.od 4.324>	ὀφθαλμοῖσι τεοῖσιν ἢ ἄλλου μῦθον ἄκουσας
<hom.od 4.325>	πλαζομένου: περὶ γάρ μιν ὀιζυρὸν τέκε μήτηρ.
<hom.od 4.326>	μηδέ τί μ' αἰδόμενος μειλίσσεο μηδ' ἐλεαίρων,
<hom.od 4.327>	ἀλλ' εὖ μοι κατάλεξον ὅπως ἤντησας ὀπωπῆς.
<hom.od 4.328>	λίσσομαι, εἴ ποτέ τοί τι πατὴρ ἐμός, ἐσθλὸς ̓Οδυσσεὺς
<hom.od 4.329>	ἢ ἔπος ἠέ τι ἔργον ὑποστὰς ἐξετέλεσσε
<hom.od 4.330>	δήμῳ ἔνι Τρώων,  ὅθι πάσχετε πήματ' ̓Αχαιοί,
<hom.od 4.331>	τῶν νῦν μοι μνῆσαι, καί μοι νημερτὲς ἐνίσπες.”

<hom.od 4.332>	τὸν δὲ μέγ' ὀχθήσας προσέθη ξανθὸς Μενέλαος:
<hom.od 4.333>	“ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ
<hom.od 4.334>	ἤθελον εὐνηθῆναι ἀνάλκιδες αὐτοὶ ἐόντες.
<hom.od 4.335>	ὡς δ' ὁπότ' ἐν ξυλόχῳ ἔλαφος κρατεροῖο λέοντος
<hom.od 4.336>	νεβροὺς κοιμήσασα νεηγενέας γαλαθηνοὺς
<hom.od 4.337>	κνημοὺς ἐξερέῃσι καὶ ἄγκεα ποιήεντα
<hom.od 4.338>	βοσκομένη, ὁ δ' ἔπειτα ἑὴν εἰσήλυθεν εὐνήν,
<hom.od 4.339>	ἀμφοτέροισι δὲ τοῖσιν ἀεικέα πότμον ἐφῆκεν,
<hom.od 4.340>	ὣς ̓Οδυσεὺς κείνοισιν ἀεικέα πότμον ἐφήσει.
<hom.od 4.341>	αἲ γάρ, Ζεῦ τε πάτερ καὶ ̓Αθηναίη καὶ ̓́Απολλον,
<hom.od 4.342>	τοῖος ἐών, οἷός ποτ' ἐυκτιμένῃ ἐνὶ Λέσβῳ
<hom.od 4.343>	ἐξ ἔριδος Φιλομηλεί̈δῃ ἐπάλαισεν ἀναστάς,
<hom.od 4.344>	κὰδ δ' ἔβαλε κρατερῶς, κεχάροντο δὲ πάντες ̓Αχαιοί,
<hom.od 4.345>	τοῖος ἐὼν μνηστῆρσιν ὁμιλήσειεν ̓Οδυσσεύς:
<hom.od 4.346>	πάντες κ' ὠκύμοροί τε γενοίατο πικρόγαμοί τε.
<hom.od 4.347>	ταῦτα δ' ἅ μ' εἰρωτᾷς καὶ λίσσεαι, οὐκ ἂν ἐγώ γε
<hom.od 4.348>	ἄλλα παρὲξ εἴποιμι παρακλιδόν, οὐδ' ἀπατήσω,
<hom.od 4.349>	ἀλλὰ τὰ μέν μοι ἔειπε γέρων ἅλιος νημερτής,
<hom.od 4.350>	τῶν οὐδέν τοι ἐγὼ κρύψω ἔπος οὐδ' ἐπικεύσω.

<hom.od 4.351>	“Αἰγύπτῳ μ' ἔτι δεῦρο θεοὶ μεμαῶτα νέεσθαι
<hom.od 4.352>	ἔσχον, ἐπεὶ οὔ σφιν ἔρεξα τεληέσσας ἑκατόμβας.
<hom.od 4.353>	οἱ δ' αἰεὶ βούλοντο θεοὶ μεμνῆσθαι ἐφετμέων.
<hom.od 4.354>	νῆσος ἔπειτά τις ἔστι πολυκλύστῳ ἐνὶ πόντῳ
<hom.od 4.355>	Αἰγύπτου προπάροιθε,  Φάρον δέ ἑ κικλήσκουσι,
<hom.od 4.356>	τόσσον ἄνευθ' ὅσσον τε πανημερίη γλαφυρὴ νηῦς
<hom.od 4.357>	ἤνυσεν, ᾗ λιγὺς οὖρος ἐπιπνείῃσιν ὄπισθεν:
<hom.od 4.358>	ἐν δὲ λιμὴν ἐύορμος, ὅθεν τ' ἀπὸ νῆας ἐίσας
<hom.od 4.359>	ἐς πόντον βάλλουσιν, ἀφυσσάμενοι μέλαν ὕδωρ.
<hom.od 4.360>	ἔνθα μ' ἐείκοσιν ἤματ' ἔχον θεοί,  οὐδέ ποτ' οὖροι
<hom.od 4.361>	πνείοντες φαίνονθ' ἁλιαέες, οἵ ῥά τε νηῶν
<hom.od 4.362>	πομπῆες γίγνονται ἐπ' εὐρέα νῶτα θαλάσσης.
<hom.od 4.363>	καί νύ κεν ἤια πάντα κατέφθιτο καὶ μένε' ἀνδρῶν,
<hom.od 4.364>	εἰ μή τίς με θεῶν ὀλοφύρατο καί μ' ἐσάωσε,
<hom.od 4.365>	Πρωτέος ἰφθίμου θυγάτηρ ἁλίοιο γέροντος,
<hom.od 4.366>	Εἰδοθέη: τῇ γάρ ῥα μάλιστά γε θυμὸν ὄρινα.
<hom.od 4.367>	ἥ μ' οἴῳ ἔρροντι συνήντετο νόσφιν ἑταίρων:
<hom.od 4.368>	αἰεὶ γὰρ περὶ νῆσον ἀλώμενοι ἰχθυάασκον
<hom.od 4.369>	γναμπτοῖς ἀγκίστροισιν, ἔτειρε δὲ γαστέρα λιμός.
<hom.od 4.370>	ἡ δέ μευ ἄγχι στᾶσα ἔπος φάτο φώνησέν τε:

<hom.od 4.371>	“‘νήπιός εἰς, ὦ ξεῖνε, λίην τόσον ἠδὲ χαλίφρων,
<hom.od 4.372>	ἦε ἑκὼν μεθίεις καὶ τέρπεαι ἄλγεα πάσχων;
<hom.od 4.373>	ὡς δὴ δήθ' ἐνὶ νήσῳ ἐρύκεαι, οὐδέ τι τέκμωρ
<hom.od 4.374>	εὑρέμεναι δύνασαι, μινύθει δέ τοι ἦτορ ἑταίρων.’”

<hom.od 4.375>	“ὣς ἔφατ', αὐτὰρ ἐγώ μιν ἀμειβόμενος προσέειπον:
<hom.od 4.376>	‘ἐκ μέν τοι ἐρέω,  ἥ τις σύ πέρ ἐσσι θεάων,
<hom.od 4.377>	ὡς ἐγὼ οὔ τι ἑκὼν κατερύκομαι, ἀλλά νυ μέλλω
<hom.od 4.378>	ἀθανάτους ἀλιτέσθαι, οἳ οὐρανὸν εὐρὺν ἔχουσιν.
<hom.od 4.379>	ἀλλὰ σύ πέρ μοι εἰπέ, θεοὶ δέ τε πάντα ἴσασιν,
<hom.od 4.380>	ὅς τίς μ' ἀθανάτων πεδάᾳ καὶ ἔδησε κελεύθου,
<hom.od 4.381>	νόστον θ', ὡς ἐπὶ πόντον ἐλεύσομαι ἰχθυόεντα.’

<hom.od 4.382>	“ὣς ἐφάμην, ἡ δ' αὐτίκ' ἀμείβετο δῖα θεάων:
<hom.od 4.383>	‘τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
<hom.od 4.384>	πωλεῖταί τις δεῦρο γέρων ἅλιος νημερτὴς
<hom.od 4.385>	ἀθάνατος Πρωτεὺς Αἰγύπτιος,  ὅς τε θαλάσσης
<hom.od 4.386>	πάσης βένθεα οἶδε, Ποσειδάωνος ὑποδμώς:
<hom.od 4.387>	τὸν δέ τ' ἐμόν φασιν πατέρ' ἔμμεναι ἠδὲ τεκέσθαι.
<hom.od 4.388>	τόν γ' εἴ πως σὺ δύναιο λοχησάμενος λελαβέσθαι,
<hom.od 4.389>	ὅς κέν τοι εἴπῃσιν ὁδὸν καὶ μέτρα κελεύθου
<hom.od 4.390>	νόστον θ',  ὡς ἐπὶ πόντον ἐλεύσεαι ἰχθυόεντα.
<hom.od 4.391>	καὶ δέ κέ τοι εἴπῃσι, διοτρεφές, αἴ κ' ἐθέλῃσθα,
<hom.od 4.392>	ὅττι τοι ἐν μεγάροισι κακόν τ' ἀγαθόν τε τέτυκται
<hom.od 4.393>	οἰχομένοιο σέθεν δολιχὴν ὁδὸν ἀργαλέην τε.’

<hom.od 4.394>	“ὣς ἔφατ', αὐτὰρ ἐγώ μιν ἀμειβόμενος προσέειπον:
<hom.od 4.395>	‘αὐτὴ νῦν φράζευ σὺ λόχον θείοιο γέροντος,
<hom.od 4.396>	μή πώς με προϊδὼν ἠὲ προδαεὶς ἀλέηται:
<hom.od 4.397>	ἀργαλέος γάρ τ' ἐστὶ θεὸς βροτῷ ἀνδρὶ δαμῆναι.’

<hom.od 4.398>	“ὣς ἐφάμην, ἡ δ' αὐτίκ' ἀμείβετο δῖα θεάων:
<hom.od 4.399>	‘τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
<hom.od 4.400>	ἦμος δ' ἠέλιος μέσον οὐρανὸν ἀμφιβεβήκῃ,
<hom.od 4.401>	τῆμος ἄρ' ἐξ ἁλὸς εἶσι γέρων ἅλιος νημερτὴς
<hom.od 4.402>	πνοιῇ ὕπο Ζεφύροιο μελαίνῃ φρικὶ καλυφθείς,
<hom.od 4.403>	ἐκ δ' ἐλθὼν κοιμᾶται ὑπὸ σπέσσι γλαφυροῖσιν:
<hom.od 4.404>	ἀμφὶ δέ μιν φῶκαι νέποδες καλῆς ἁλοσύδνης
<hom.od 4.405>	ἁθρόαι εὕδουσιν,  πολιῆς ἁλὸς ἐξαναδῦσαι,
<hom.od 4.406>	πικρὸν ἀποπνείουσαι ἁλὸς πολυβενθέος ὀδμήν.
<hom.od 4.407>	ἔνθα ς' ἐγὼν ἀγαγοῦσα ἅμ' ἠοῖ φαινομένηφιν
<hom.od 4.408>	εὐνάσω ἑξείης: σὺ δ' ἐὺ κρίνασθαι ἑταίρους
<hom.od 4.409>	τρεῖς, οἵ τοι παρὰ νηυσὶν ἐυσσέλμοισιν ἄριστοι.
<hom.od 4.410>	πάντα δέ τοι ἐρέω ὀλοφώια τοῖο γέροντος.
<hom.od 4.411>	φώκας μέν τοι πρῶτον ἀριθμήσει καὶ ἔπεισιν:
<hom.od 4.412>	αὐτὰρ ἐπὴν πάσας πεμπάσσεται ἠδὲ ἴδηται,
<hom.od 4.413>	λέξεται ἐν μέσσῃσι νομεὺς ὣς πώεσι μήλων.
<hom.od 4.414>	τὸν μὲν ἐπὴν δὴ πρῶτα κατευνηθέντα ἴδησθε,
<hom.od 4.415>	καὶ τότ' ἔπειθ' ὑμῖν μελέτω κάρτος τε βίη τε,
<hom.od 4.416>	αὖθι δ' ἔχειν μεμαῶτα καὶ ἐσσύμενόν περ ἀλύξαι.
<hom.od 4.417>	πάντα δὲ γιγνόμενος πειρήσεται, ὅσς' ἐπὶ γαῖαν
<hom.od 4.418>	ἑρπετὰ γίγνονται, καὶ ὕδωρ καὶ θεσπιδαὲς πῦρ:
<hom.od 4.419>	ὑμεῖς δ' ἀστεμφέως ἐχέμεν μᾶλλόν τε πιέζειν.
<hom.od 4.420>	ἀλλ' ὅτε κεν δή ς' αὐτὸς ἀνείρηται ἐπέεσσι,
<hom.od 4.421>	τοῖος ἐὼν οἷόν κε κατευνηθέντα ἴδησθε,
<hom.od 4.422>	καὶ τότε δὴ σχέσθαι τε βίης λῦσαί τε γέροντα,
<hom.od 4.423>	ἥρως, εἴρεσθαι δέ, θεῶν ὅς τίς σε χαλέπτει,
<hom.od 4.424>	νόστον θ', ὡς ἐπὶ πόντον ἐλεύσεαι ἰχθυόεντα.’
<hom.od 4.425>	“ὣς εἰποῦς' ὑπὸ πόντον ἐδύσετο κυμαίνοντα.
<hom.od 4.426>	αὐτὰρ ἐγὼν ἐπὶ νῆας, ὅθ' ἕστασαν ἐν ψαμάθοισιν,
<hom.od 4.427>	ἤια: πολλὰ δέ μοι κραδίη πόρφυρε κιόντι.
<hom.od 4.428>	αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,
<hom.od 4.429>	δόρπον θ' ὁπλισάμεσθ', ἐπί τ' ἤλυθεν ἀμβροσίη νύξ:
<hom.od 4.430>	δὴ τότε κοιμήθημεν ἐπὶ ῥηγμῖνι θαλάσσης.
<hom.od 4.431>	ἦμος δ' ἠριγένεια φάνη ῥοδοδάκτυλος ̓Ηώς,
<hom.od 4.432>	καὶ τότε δὴ παρὰ θῖνα θαλάσσης εὐρυπόροιο
<hom.od 4.433>	ἤια πολλὰ θεοὺς γουνούμενος: αὐτὰρ ἑταίρους
<hom.od 4.434>	τρεῖς ἄγον, οἷσι μάλιστα πεποίθεα πᾶσαν ἐπ' ἰθύν.

<hom.od 4.435>	“τόφρα δ' ἄρ' ἥ γ' ὑποδῦσα θαλάσσης εὐρέα κόλπον
<hom.od 4.436>	τέσσαρα φωκάων ἐκ πόντου δέρματ' ἔνεικε:
<hom.od 4.437>	πάντα δ' ἔσαν νεόδαρτα: δόλον δ' ἐπεμήδετο πατρί.
<hom.od 4.438>	εὐνὰς δ' ἐν ψαμάθοισι διαγλάψας' ἁλίῃσιν
<hom.od 4.439>	ἧστο μένους': ἡμεῖς δὲ μάλα σχεδὸν ἤλθομεν αὐτῆς:
<hom.od 4.440>	ἑξείης δ' εὔνησε,  βάλεν δ' ἐπὶ δέρμα ἑκάστῳ.
<hom.od 4.441>	ἔνθα κεν αἰνότατος λόχος ἔπλετο: τεῖρε γὰρ αἰνῶς
<hom.od 4.442>	φωκάων ἁλιοτρεφέων ὀλοώτατος ὀδμή:
<hom.od 4.443>	τίς γάρ κ' εἰναλίῳ παρὰ κήτεϊ κοιμηθείη;
<hom.od 4.444>	ἀλλ' αὐτὴ ἐσάωσε καὶ ἐφράσατο μέγ' ὄνειαρ:
<hom.od 4.445>	ἀμβροσίην ὑπὸ ῥῖνα ἑκάστῳ θῆκε φέρουσα
<hom.od 4.446>	ἡδὺ μάλα πνείουσαν, ὄλεσσε δὲ κήτεος ὀδμήν.
<hom.od 4.447>	πᾶσαν δ' ἠοίην μένομεν τετληότι θυμῷ:
<hom.od 4.448>	φῶκαι δ' ἐξ ἁλὸς ἦλθον ἀολλέες. αἱ μὲν ἔπειτα
<hom.od 4.449>	ἑξῆς εὐνάζοντο παρὰ ῥηγμῖνι θαλάσσης:
<hom.od 4.450>	ἔνδιος δ' ὁ γέρων ἦλθ' ἐξ ἁλός,  εὗρε δὲ φώκας
<hom.od 4.451>	ζατρεφέας, πάσας δ' ἄρ' ἐπῴχετο, λέκτο δ' ἀριθμόν:
<hom.od 4.452>	ἐν δ' ἡμέας πρώτους λέγε κήτεσιν, οὐδέ τι θυμῷ
<hom.od 4.453>	ὠί̈σθη δόλον εἶναι: ἔπειτα δὲ λέκτο καὶ αὐτός.
<hom.od 4.454>	ἡμεῖς δὲ ἰάχοντες ἐπεσσύμεθ', ἀμφὶ δὲ χεῖρας
<hom.od 4.455>	βάλλομεν: οὐδ' ὁ γέρων δολίης ἐπελήθετο τέχνης,
<hom.od 4.456>	ἀλλ' ἦ τοι πρώτιστα λέων γένετ' ἠυγένειος,
<hom.od 4.457>	αὐτὰρ ἔπειτα δράκων καὶ πάρδαλις ἠδὲ μέγας σῦς:
<hom.od 4.458>	γίγνετο δ' ὑγρὸν ὕδωρ καὶ δένδρεον ὑψιπέτηλον:
<hom.od 4.459>	ἡμεῖς δ' ἀστεμφέως ἔχομεν τετληότι θυμῷ.
<hom.od 4.460>	ἀλλ' ὅτε δή ῥ' ἀνίαζ' ὁ γέρων ὀλοφώια εἰδώς,
<hom.od 4.461>	καὶ τότε δή μ' ἐπέεσσιν ἀνειρόμενος προσέειπε:

<hom.od 4.462>	“‘τίς νύ τοι, ̓Ατρέος υἱέ, θεῶν συμφράσσατο βουλάς,
<hom.od 4.463>	ὄφρα μ' ἕλοις ἀέκοντα λοχησάμενος; τέο σε χρή;’

<hom.od 4.464>	“ὣς ἔφατ', αὐτὰρ ἐγώ μιν ἀμειβόμενος προσέειπον:
<hom.od 4.465>	‘οἶσθα, γέρον, τί με ταῦτα παρατροπέων ἐρεείνεις;
<hom.od 4.466>	ὡς δὴ δήθ' ἐνὶ νήσῳ ἐρύκομαι, οὐδέ τι τέκμωρ
<hom.od 4.467>	εὑρέμεναι δύναμαι, μινύθει δέ μοι ἔνδοθεν ἦτορ.
<hom.od 4.468>	ἀλλὰ σύ πέρ μοι εἰπέ, θεοὶ δέ τε πάντα ἴσασιν,
<hom.od 4.469>	ὅς τίς μ' ἀθανάτων πεδάᾳ καὶ ἔδησε κελεύθου,
<hom.od 4.470>	νόστον θ',  ὡς ἐπὶ πόντον ἐλεύσομαι ἰχθυόεντα.’

<hom.od 4.471>	“ὣς ἐφάμην, ὁ δέ μ' αὐτίκ' ἀμειβόμενος προσέειπεν:
<hom.od 4.472>	‘ἀλλὰ μάλ' ὤφελλες Διί τ' ἄλλοισίν τε θεοῖσι
<hom.od 4.473>	ῥέξας ἱερὰ κάλ' ἀναβαινέμεν, ὄφρα τάχιστα
<hom.od 4.474>	σὴν ἐς πατρίδ' ἵκοιο πλέων ἐπὶ οἴνοπα πόντον.
<hom.od 4.475>	οὐ γάρ τοι πρὶν μοῖρα φίλους τ' ἰδέειν καὶ ἱκέσθαι
<hom.od 4.476>	οἶκον ἐυκτίμενον καὶ σὴν ἐς πατρίδα γαῖαν,
<hom.od 4.477>	πρίν γ' ὅτ' ἂν Αἰγύπτοιο, διιπετέος ποταμοῖο,
<hom.od 4.478>	αὖτις ὕδωρ ἔλθῃς ῥέξῃς θ' ἱερὰς ἑκατόμβας
<hom.od 4.479>	ἀθανάτοισι θεοῖσι, τοὶ οὐρανὸν εὐρὺν ἔχουσι:
<hom.od 4.480>	καὶ τότε τοι δώσουσιν ὁδὸν θεοί,  ἣν σὺ μενοινᾷς.’

<hom.od 4.481>	“ὣς ἔφατ', αὐτὰρ ἐμοί γε κατεκλάσθη φίλον ἦτορ,
<hom.od 4.482>	οὕνεκά μ' αὖτις ἄνωγεν ἐπ' ἠεροειδέα πόντον
<hom.od 4.483>	Αἴγυπτόνδ' ἰέναι, δολιχὴν ὁδὸν ἀργαλέην τε.
<hom.od 4.484>	ἀλλὰ καὶ ὣς μύθοισιν ἀμειβόμενος προσέειπον:

<hom.od 4.485>	“‘ταῦτα μὲν οὕτω δὴ τελέω, γέρον, ὡς σὺ κελεύεις.
<hom.od 4.486>	ἀλλ' ἄγε μοι τόδε εἰπὲ καὶ ἀτρεκέως κατάλεξον,
<hom.od 4.487>	ἢ πάντες σὺν νηυσὶν ἀπήμονες ἦλθον ̓Αχαιοί,
<hom.od 4.488>	οὓς Νέστωρ καὶ ἐγὼ λίπομεν Τροίηθεν ἰόντες,
<hom.od 4.489>	ἦέ τις ὤλετ' ὀλέθρῳ ἀδευκέι ἧς ἐπὶ νηὸς
<hom.od 4.490>	ἠὲ φίλων ἐν χερσίν,  ἐπεὶ πόλεμον τολύπευσεν’.

<hom.od 4.491>	“ὣς ἐφάμην, ὁ δέ μ' αὐτίκ' ἀμειβόμενος προσέειπεν:
<hom.od 4.492>	̓Ατρεί̈δη, τί με ταῦτα διείρεαι; οὐδέ τί σε χρὴ
<hom.od 4.493>	ἴδμεναι, οὐδὲ δαῆναι ἐμὸν νόον: οὐδέ σέ φημι
<hom.od 4.494>	δὴν ἄκλαυτον ἔσεσθαι, ἐπὴν ἐὺ πάντα πύθηαι.
<hom.od 4.495>	πολλοὶ μὲν γὰρ τῶν γε δάμεν,  πολλοὶ δὲ λίποντο:
<hom.od 4.496>	ἀρχοὶ δ' αὖ δύο μοῦνοι ̓Αχαιῶν χαλκοχιτώνων
<hom.od 4.497>	ἐν νόστῳ ἀπόλοντο: μάχῃ δέ τε καὶ σὺ παρῆσθα.
<hom.od 4.498>	εἷς δ' ἔτι που ζωὸς κατερύκεται εὐρέι πόντῳ.

<hom.od 4.499>	“Αἴας μὲν μετὰ νηυσὶ δάμη δολιχηρέτμοισι.
<hom.od 4.500>	Γυρῇσίν μιν πρῶτα Ποσειδάων ἐπέλασσεν
<hom.od 4.501>	πέτρῃσιν μεγάλῃσι καὶ ἐξεσάωσε θαλάσσης:
<hom.od 4.502>	καί νύ κεν ἔκφυγε κῆρα καὶ ἐχθόμενός περ ̓Αθήνῃ,
<hom.od 4.503>	εἰ μὴ ὑπερφίαλον ἔπος ἔκβαλε καὶ μέγ' ἀάσθη:
<hom.od 4.504>	φῆ ῥ' ἀέκητι θεῶν φυγέειν μέγα λαῖτμα θαλάσσης.
<hom.od 4.505>	τοῦ δὲ Ποσειδάων μεγάλ' ἔκλυεν αὐδήσαντος:
<hom.od 4.506>	αὐτίκ' ἔπειτα τρίαιναν ἑλὼν χερσὶ στιβαρῇσιν
<hom.od 4.507>	ἤλασε Γυραίην πέτρην, ἀπὸ δ' ἔσχισεν αὐτήν:
<hom.od 4.508>	καὶ τὸ μὲν αὐτόθι μεῖνε, τὸ δὲ τρύφος ἔμπεσε πόντῳ,
<hom.od 4.509>	τῷ ῥ' Αἴας τὸ πρῶτον ἐφεζόμενος μέγ' ἀάσθη:
<hom.od 4.510>	τὸν δ' ἐφόρει κατὰ πόντον ἀπείρονα κυμαίνοντα.
<hom.od 4.511>	ὣς ὁ μὲν ἔνθ' ἀπόλωλεν, ἐπεὶ πίεν ἁλμυρὸν ὕδωρ.

<hom.od 4.512>	“‘σὸς δέ που ἔκφυγε κῆρας ἀδελφεὸς ἠδ' ὑπάλυξεν
<hom.od 4.513>	ἐν νηυσὶ γλαφυρῇσι: σάωσε δὲ πότνια ̔́Ηρη.
<hom.od 4.514>	ἀλλ' ὅτε δὴ τάχ' ἔμελλε Μαλειάων ὄρος αἰπὺ
<hom.od 4.515>	ἵξεσθαι,  τότε δή μιν ἀναρπάξασα θύελλα
<hom.od 4.516>	πόντον ἐπ' ἰχθυόεντα φέρεν βαρέα στενάχοντα,
<hom.od 4.517>	ἀγροῦ ἐπ' ἐσχατιήν, ὅθι δώματα ναῖε Θυέστης
<hom.od 4.518>	τὸ πρίν, ἀτὰρ τότ' ἔναιε Θυεστιάδης Αἴγισθος.
<hom.od 4.519>	ἀλλ' ὅτε δὴ καὶ κεῖθεν ἐφαίνετο νόστος ἀπήμων,
<hom.od 4.520>	ἂψ δὲ θεοὶ οὖρον στρέψαν,  καὶ οἴκαδ' ἵκοντο,
<hom.od 4.521>	ἦ τοι ὁ μὲν χαίρων ἐπεβήσετο πατρίδος αἴης
<hom.od 4.522>	καὶ κύνει ἁπτόμενος ἣν πατρίδα: πολλὰ δ' ἀπ' αὐτοῦ
<hom.od 4.523>	δάκρυα θερμὰ χέοντ', ἐπεὶ ἀσπασίως ἴδε γαῖαν.
<hom.od 4.524>	τὸν δ' ἄρ' ἀπὸ σκοπιῆς εἶδε σκοπός, ὅν ῥα καθεῖσεν
<hom.od 4.525>	Αἴγισθος δολόμητις ἄγων,  ὑπὸ δ' ἔσχετο μισθὸν
<hom.od 4.526>	χρυσοῦ δοιὰ τάλαντα: φύλασσε δ' ὅ γ' εἰς ἐνιαυτόν,
<hom.od 4.527>	μή ἑ λάθοι παριών, μνήσαιτο δὲ θούριδος ἀλκῆς.
<hom.od 4.528>	βῆ δ' ἴμεν ἀγγελέων πρὸς δώματα ποιμένι λαῶν.
<hom.od 4.529>	αὐτίκα δ' Αἴγισθος δολίην ἐφράσσατο τέχνην:
<hom.od 4.530>	κρινάμενος κατὰ δῆμον ἐείκοσι φῶτας ἀρίστους
<hom.od 4.531>	εἷσε λόχον, ἑτέρωθι δ' ἀνώγει δαῖτα πένεσθαι.
<hom.od 4.532>	αὐτὰρ ὁ βῆ καλέων ̓Αγαμέμνονα, ποιμένα λαῶν
<hom.od 4.533>	ἵπποισιν καὶ ὄχεσφιν, ἀεικέα μερμηρίζων.
<hom.od 4.534>	τὸν δ' οὐκ εἰδότ' ὄλεθρον ἀνήγαγε καὶ κατέπεφνεν
<hom.od 4.535>	δειπνίσσας,  ὥς τίς τε κατέκτανε βοῦν ἐπὶ φάτνῃ.
<hom.od 4.536>	οὐδέ τις ̓Ατρεί̈δεω ἑτάρων λίπεθ' οἵ οἱ ἕποντο,
<hom.od 4.537>	οὐδέ τις Αἰγίσθου, ἀλλ' ἔκταθεν ἐν μεγάροισιν’.

<hom.od 4.538>	“ὣς ἔφατ', αὐτὰρ ἐμοί γε κατεκλάσθη φίλον ἦτορ,
<hom.od 4.539>	κλαῖον δ' ἐν ψαμάθοισι καθήμενος, οὐδέ νύ μοι κῆρ
<hom.od 4.540>	ἤθελ' ἔτι ζώειν καὶ ὁρᾶν φάος ἠελίοιο.
<hom.od 4.541>	αὐτὰρ ἐπεὶ κλαίων τε κυλινδόμενός τε κορέσθην,
<hom.od 4.542>	δὴ τότε με προσέειπε γέρων ἅλιος νημερτής:

<hom.od 4.543>	“‘μηκέτι, ̓Ατρέος υἱέ, πολὺν χρόνον ἀσκελὲς οὕτω
<hom.od 4.544>	κλαῖ', ἐπεὶ οὐκ ἄνυσίν τινα δήομεν: ἀλλὰ τάχιστα
<hom.od 4.545>	πείρα ὅπως κεν δὴ σὴν πατρίδα γαῖαν ἵκηαι.
<hom.od 4.546>	ἢ γάρ μιν ζωόν γε κιχήσεαι, ἤ κεν ̓Ορέστης
<hom.od 4.547>	κτεῖνεν ὑποφθάμενος, σὺ δέ κεν τάφου ἀντιβολήσαις.’

<hom.od 4.548>	“ὣς ἔφατ', αὐτὰρ ἐμοὶ κραδίη καὶ θυμὸς ἀγήνωρ
<hom.od 4.549>	αὖτις ἐνὶ στήθεσσι καὶ ἀχνυμένῳ περ ἰάνθη,
<hom.od 4.550>	καί μιν φωνήσας ἔπεα πτερόεντα προσηύδων:

<hom.od 4.551>	“‘τούτους μὲν δὴ οἶδα: σὺ δὲ τρίτον ἄνδρ' ὀνόμαζε,
<hom.od 4.552>	ὅς τις ἔτι ζωὸς κατερύκεται εὐρέι πόντῳ
<hom.od 4.553>	ἠὲ θανών: ἐθέλω δὲ καὶ ἀχνύμενός περ ἀκοῦσαι’.

<hom.od 4.554>	“ὣς ἐφάμην, ὁ δέ μ' αὐτίκ' ἀμειβόμενος προσέειπεν:
<hom.od 4.555>	‘υἱὸς Λαέρτεω,  ̓Ιθάκῃ ἔνι οἰκία ναίων:
<hom.od 4.556>	τὸν δ' ἴδον ἐν νήσῳ θαλερὸν κατὰ δάκρυ χέοντα,
<hom.od 4.557>	νύμφης ἐν μεγάροισι Καλυψοῦς, ἥ μιν ἀνάγκῃ
<hom.od 4.558>	ἴσχει: ὁ δ' οὐ δύναται ἣν πατρίδα γαῖαν ἱκέσθαι:
<hom.od 4.559>	οὐ γάρ οἱ πάρα νῆες ἐπήρετμοι καὶ ἑταῖροι,
<hom.od 4.560>	οἵ κέν μιν πέμποιεν ἐπ' εὐρέα νῶτα θαλάσσης.
<hom.od 4.561>	σοι δ' οὐ θέσφατόν ἐστι, διοτρεφὲς ὦ Μενέλαε,
<hom.od 4.562>	̓́Αργει ἐν ἱπποβότῳ θανέειν καὶ πότμον ἐπισπεῖν,
<hom.od 4.563>	ἀλλά ς' ἐς ̓Ηλύσιον πεδίον καὶ πείρατα γαίης
<hom.od 4.564>	ἀθάνατοι πέμψουσιν, ὅθι ξανθὸς ̔Ραδάμανθυς,
<hom.od 4.565>	τῇ περ ῥηίστη βιοτὴ πέλει ἀνθρώποισιν:
<hom.od 4.566>	οὐ νιφετός, οὔτ' ἂρ χειμὼν πολὺς οὔτε ποτ' ὄμβρος,
<hom.od 4.567>	ἀλλ' αἰεὶ Ζεφύροιο λιγὺ πνείοντος ἀήτας
<hom.od 4.568>	̓Ωκεανὸς ἀνίησιν ἀναψύχειν ἀνθρώπους:
<hom.od 4.569>	οὕνεκ' ἔχεις ̔Ελένην καί σφιν γαμβρὸς Διός ἐσσι’.
<hom.od 4.570>	“ὣς εἰπὼν ὑπὸ πόντον ἐδύσετο κυμαίνοντα.
<hom.od 4.571>	αὐτὰρ ἐγὼν ἐπὶ νῆας ἅμ' ἀντιθέοις ἑτάροισιν
<hom.od 4.572>	ἤια, πολλὰ δέ μοι κραδίη πόρφυρε κιόντι.
<hom.od 4.573>	αὐτὰρ ἐπεί ῥ' ἐπὶ νῆα κατήλθομεν ἠδὲ θάλασσαν,
<hom.od 4.574>	δόρπον θ' ὁπλισάμεσθ', ἐπί τ' ἤλυθεν ἀμβροσίη νύξ,
<hom.od 4.575>	δὴ τότε κοιμήθημεν ἐπὶ ῥηγμῖνι θαλάσσης.
<hom.od 4.576>	ἦμος δ' ἠριγένεια φάνη ῥοδοδάκτυλος ̓Ηώς,
<hom.od 4.577>	νῆας μὲν πάμπρωτον ἐρύσσαμεν εἰς ἅλα δῖαν,
<hom.od 4.578>	ἐν δ' ἱστοὺς τιθέμεσθα καὶ ἱστία νηυσὶν ἐίσῃς,
<hom.od 4.579>	ἂν δὲ καὶ αὐτοὶ βάντες ἐπὶ κληῖσι καθῖζον:
<hom.od 4.580>	ἑξῆς δ' ἑζόμενοι πολιὴν ἅλα τύπτον ἐρετμοῖς.
<hom.od 4.581>	ἂψ δ' εἰς Αἰγύπτοιο διιπετέος ποταμοῖο
<hom.od 4.582>	στῆσα νέας, καὶ ἔρεξα τεληέσσας ἑκατόμβας.
<hom.od 4.583>	αὐτὰρ ἐπεὶ κατέπαυσα θεῶν χόλον αἰὲν ἐόντων,
<hom.od 4.584>	χεῦ' ̓Αγαμέμνονι τύμβον, ἵν' ἄσβεστον κλέος εἴη.
<hom.od 4.585>	ταῦτα τελευτήσας νεόμην,  ἔδοσαν δέ μοι οὖρον
<hom.od 4.586>	ἀθάνατοι, τοί μ' ὦκα φίλην ἐς πατρίδ' ἔπεμψαν.
<hom.od 4.587>	ἀλλ' ἄγε νῦν ἐπίμεινον ἐνὶ μεγάροισιν ἐμοῖσιν,
<hom.od 4.588>	ὄφρα κεν ἑνδεκάτη τε δυωδεκάτη τε γένηται:
<hom.od 4.589>	καὶ τότε ς' εὖ πέμψω, δώσω δέ τοι ἀγλαὰ δῶρα,
<hom.od 4.590>	τρεῖς ἵππους καὶ δίφρον ἐύξοον: αὐτὰρ ἔπειτα
<hom.od 4.591>	δώσω καλὸν ἄλεισον, ἵνα σπένδῃσθα θεοῖσιν
<hom.od 4.592>	ἀθανάτοις ἐμέθεν μεμνημένος ἤματα πάντα.”

<hom.od 4.593>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 4.594>	“̓Ατρεί̈δη, μὴ δή με πολὺν χρόνον ἐνθάδ' ἔρυκε.
<hom.od 4.595>	καὶ γάρ κ' εἰς ἐνιαυτὸν ἐγὼ παρὰ σοί γ' ἀνεχοίμην
<hom.od 4.596>	ἥμενος, οὐδέ κέ μ' οἴκου ἕλοι πόθος οὐδὲ τοκήων:
<hom.od 4.597>	αἰνῶς γὰρ μύθοισιν ἔπεσσί τε σοῖσιν ἀκούων
<hom.od 4.598>	τέρπομαι. ἀλλ' ἤδη μοι ἀνιάζουσιν ἑταῖροι
<hom.od 4.599>	ἐν Πύλῳ ἠγαθέῃ: σὺ δέ με χρόνον ἐνθάδ' ἐρύκεις.
<hom.od 4.600>	δῶρον δ' ὅττι κέ μοι δοίης,  κειμήλιον ἔστω:
<hom.od 4.601>	ἵππους δ' εἰς ̓Ιθάκην οὐκ ἄξομαι, ἀλλὰ σοὶ αὐτῷ
<hom.od 4.602>	ἐνθάδε λείψω ἄγαλμα: σὺ γὰρ πεδίοιο ἀνάσσεις
<hom.od 4.603>	εὐρέος, ᾧ ἔνι μὲν λωτὸς πολύς, ἐν δὲ κύπειρον
<hom.od 4.604>	πυροί τε ζειαί τε ἰδ' εὐρυφυὲς κρῖ λευκόν.
<hom.od 4.605>	ἐν δ' ̓Ιθάκῃ οὔτ' ἂρ δρόμοι εὐρέες οὔτε τι λειμών:
<hom.od 4.606>	αἰγίβοτος, καὶ μᾶλλον ἐπήρατος ἱπποβότοιο.
<hom.od 4.607>	οὐ γάρ τις νήσων ἱππήλατος οὐδ' ἐυλείμων,
<hom.od 4.608>	αἵ θ' ἁλὶ κεκλίαται: ̓Ιθάκη δέ τε καὶ περὶ πασέων.”

<hom.od 4.609>	ὣς φάτο, μείδησεν δὲ βοὴν ἀγαθὸς Μενέλαος,
<hom.od 4.610>	χειρί τέ μιν κατέρεξεν ἔπος τ' ἔφατ' ἔκ τ' ὀνόμαζεν:

<hom.od 4.611>	“αἵματός εἰς ἀγαθοῖο, φίλον τέκος, οἷ' ἀγορεύεις:
<hom.od 4.612>	τοιγὰρ ἐγώ τοι ταῦτα μεταστήσω: δύναμαι γάρ.
<hom.od 4.613>	δώρων δ' ὅσς' ἐν ἐμῷ οἴκῳ κειμήλια κεῖται,
<hom.od 4.614>	δώσω ὃ κάλλιστον καὶ τιμηέστατόν ἐστιν:
<hom.od 4.615>	δώσω τοι κρητῆρα τετυγμένον: ἀργύρεος δὲ
<hom.od 4.616>	ἔστιν ἅπας, χρυσῷ δ' χείλεα κεκράανται,
<hom.od 4.617>	ἔργον δ' ̔Ηφαίστοιο. πόρεν δέ ἑ Φαίδιμος ἥρως,
<hom.od 4.618>	Σιδονίων βασιλεύς, ὅθ' ἑὸς δόμος ἀμφεκάλυψε
<hom.od 4.619>	κεῖσέ με νοστήσαντα: τεὶ̈ν δ' ἐθέλω τόδ' ὀπάσσαι.”

<hom.od 4.620>	ὣς οἱ μὲν τοιαῦτα πρὸς ἀλλήλους ἀγόρευον,
<hom.od 4.621>	δαιτυμόνες δ' ἐς δώματ' ἴσαν θείου βασιλῆος.
<hom.od 4.622>	οἱ δ' ἦγον μὲν μῆλα, φέρον δ' ἐυήνορα οἶνον:
<hom.od 4.623>	σῖτον δέ σφ' ἄλοχοι καλλικρήδεμνοι ἔπεμπον.
<hom.od 4.624>	ὣς οἱ μὲν περὶ δεῖπνον ἐνὶ μεγάροισι πένοντο.
<hom.od 4.625>	μνηστῆρες δὲ πάροιθεν ̓Οδυσσῆος μεγάροιο
<hom.od 4.626>	δίσκοισιν τέρποντο καὶ αἰγανέῃσιν ἱέντες
<hom.od 4.627>	ἐν τυκτῷ δαπέδῳ, ὅθι περ πάρος, ὕβριν ἔχοντες.
<hom.od 4.628>	̓Αντίνοος δὲ καθῆστο καὶ Εὐρύμαχος θεοειδής,
<hom.od 4.629>	ἀρχοὶ μνηστήρων, ἀρετῇ δ' ἔσαν ἔξοχ' ἄριστοι.
<hom.od 4.630>	τοῖς δ' υἱὸς Φρονίοιο Νοήμων ἐγγύθεν ἐλθὼν
<hom.od 4.631>	̓Αντίνοον μύθοισιν ἀνειρόμενος προσέειπεν:

<hom.od 4.632>	“̓Αντίνο', ἦ ῥά τι ἴδμεν ἐνὶ φρεσίν, ἦε καὶ οὐκί,
<hom.od 4.633>	ὁππότε Τηλέμαχος νεῖτ' ἐκ Πύλου ἠμαθόεντος;
<hom.od 4.634>	νῆά μοι οἴχετ' ἄγων: ἐμὲ δὲ χρεὼ γίγνεται αὐτῆς
<hom.od 4.635>	̓́Ηλιδ' ἐς εὐρύχορον διαβήμεναι,  ἔνθα μοι ἵπποι
<hom.od 4.636>	δώδεκα θήλειαι, ὑπὸ δ' ἡμίονοι ταλαεργοὶ
<hom.od 4.637>	ἀδμῆτες: τῶν κέν τιν' ἐλασσάμενος δαμασαίμην.”

<hom.od 4.638>	ὣς ἔφαθ', οἱ δ' ἀνὰ θυμὸν ἐθάμβεον: οὐ γὰρ ἔφαντο
<hom.od 4.639>	ἐς Πύλον οἴχεσθαι Νηλήιον, ἀλλά που αὐτοῦ
<hom.od 4.640>	ἀγρῶν ἢ μήλοισι παρέμμεναι ἠὲ συβώτη.

<hom.od 4.641>	τὸν δ' αὖτ' ̓Αντίνοος προσέφη Εὐπείθεος υἱός:
<hom.od 4.642>	“νημερτές μοι ἔνισπε, πότ' ᾤχετο καὶ τίνες αὐτῷ
<hom.od 4.643>	κοῦροι ἕποντ'; ̓Ιθάκης ἐξαίρετοι, ἦ ἑοὶ αὐτοῦ
<hom.od 4.644>	θῆτές τε δμῶές τε; δύναιτό κε καὶ τὸ τελέσσαι.
<hom.od 4.645>	καί μοι τοῦτ' ἀγόρευσον ἐτήτυμον,  ὄφρ' ἐὺ εἰδῶ,
<hom.od 4.646>	ἤ σε βίῃ ἀέκοντος ἀπηύρα νῆα μέλαιναν,
<hom.od 4.647>	ἦε ἑκών οἱ δῶκας, ἐπεὶ προσπτύξατο μύθῳ.”

<hom.od 4.648>	τὸν δ' υἱὸς Φρονίοιο Νοήμων ἀντίον ηὔδα:
<hom.od 4.649>	“αὐτὸς ἑκών οἱ δῶκα: τί κεν ῥέξειε καὶ ἄλλος,
<hom.od 4.650>	ὁππότ' ἀνὴρ τοιοῦτος ἔχων μελεδήματα θυμῷ
<hom.od 4.651>	αἰτίζῃ; χαλεπόν κεν ἀνήνασθαι δόσιν εἴη.
<hom.od 4.652>	κοῦροι δ', οἳ κατὰ δῆμον ἀριστεύουσι μεθ' ἡμέας,
<hom.od 4.653>	οἵ οἱ ἕποντ': ἐν δ' ἀρχὸν ἐγὼ βαίνοντ' ἐνόησα
<hom.od 4.654>	Μέντορα, ἠὲ θεόν, τῷ δ' αὐτῷ πάντα ἐῴκει.
<hom.od 4.655>	ἀλλὰ τὸ θαυμάζω: ἴδον ἐνθάδε Μέντορα δῖον
<hom.od 4.656>	χθιζὸν ὑπηοῖον, τότε δ' ἔμβη νηὶ Πύλονδε.”

<hom.od 4.657>	ὣς ἄρα φωνήσας ἀπέβη πρὸς δώματα πατρός,
<hom.od 4.658>	τοῖσιν δ' ἀμφοτέροισιν ἀγάσσατο θυμὸς ἀγήνωρ.
<hom.od 4.659>	μνηστῆρας δ' ἄμυδις κάθισαν καὶ παῦσαν ἀέθλων.
<hom.od 4.660>	τοῖσιν δ' ̓Αντίνοος μετέφη Εὐπείθεος υἱός,
<hom.od 4.661>	ἀχνύμενος: μένεος δὲ μέγα φρένες ἀμφιμέλαιναι
<hom.od 4.662>	πίμπλαντ', ὄσσε δέ οἱ πυρὶ λαμπετόωντι ἐίκτην:

<hom.od 4.663>	“ὢ πόποι, ἦ μέγα ἔργον ὑπερφιάλως ἐτελέσθη
<hom.od 4.664>	Τηλεμάχῳ ὁδὸς ἥδε: φάμεν δέ οἱ οὐ τελέεσθαι.
<hom.od 4.665>	ἐκ τοσσῶνδ' ἀέκητι νέος πάϊς οἴχεται αὔτως
<hom.od 4.666>	νῆα ἐρυσσάμενος, κρίνας τ' ἀνὰ δῆμον ἀρίστους.
<hom.od 4.667>	ἄρξει καὶ προτέρω κακὸν ἔμμεναι: ἀλλά οἱ αὐτῷ
<hom.od 4.668>	Ζεὺς ὀλέσειε βίην, πρὶν ἥβης μέτρον ἱκέσθαι.
<hom.od 4.669>	ἀλλ' ἄγε μοι δότε νῆα θοὴν καὶ εἴκος' ἑταίρους,
<hom.od 4.670>	ὄφρα μιν αὐτὸν ἰόντα λοχήσομαι ἠδὲ φυλάξω
<hom.od 4.671>	ἐν πορθμῷ ̓Ιθάκης τε Σάμοιό τε παιπαλοέσσης,
<hom.od 4.672>	ὡς ἂν ἐπισμυγερῶς ναυτίλλεται εἵνεκα πατρός.”

<hom.od 4.673>	“ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον.
<hom.od 4.674>	αὐτίκ' ἔπειτ' ἀνστάντες ἔβαν δόμον εἰς ̓Οδυσῆος.

<hom.od 4.675>	οὐδ' ἄρα Πηνελόπεια πολὺν χρόνον ἦεν ἄπυστος
<hom.od 4.676>	μύθων, οὓς μνηστῆρες ἐνὶ φρεσὶ βυσσοδόμευον:
<hom.od 4.677>	κῆρυξ γάρ οἱ ἔειπε Μέδων, ὃς ἐπεύθετο βουλὰς
<hom.od 4.678>	αὐλῆς ἐκτὸς ἐών: οἱ δ' ἔνδοθι μῆτιν ὕφαινον.
<hom.od 4.679>	βῆ δ' ἴμεν ἀγγελέων διὰ δώματα Πηνελοπείῃ:
<hom.od 4.680>	τὸν δὲ κατ' οὐδοῦ βάντα προσηύδα Πηνελόπεια:

<hom.od 4.681>	“κῆρυξ, τίπτε δέ σε πρόεσαν μνηστῆρες ἀγαυοί;
<hom.od 4.682>	ἦ εἰπέμεναι δμῳῇσιν ̓Οδυσσῆος θείοιο
<hom.od 4.683>	ἔργων παύσασθαι, σφίσι δ' αὐτοῖς δαῖτα πένεσθαι;
<hom.od 4.684>	μὴ μνηστεύσαντες μηδ' ἄλλοθ' ὁμιλήσαντες
<hom.od 4.685>	ὕστατα καὶ πύματα νῦν ἐνθάδε δειπνήσειαν:
<hom.od 4.686>	οἳ θάμ' ἀγειρόμενοι βίοτον κατακείρετε πολλόν,
<hom.od 4.687>	κτῆσιν Τηλεμάχοιο δαί̈φρονος: οὐδέ τι πατρῶν
<hom.od 4.688>	ὑμετέρων τὸ πρόσθεν ἀκούετε, παῖδες ἐόντες,
<hom.od 4.689>	οἷος ̓Οδυσσεὺς ἔσκε μεθ' ὑμετέροισι τοκεῦσιν,
<hom.od 4.690>	οὔτε τινὰ ῥέξας ἐξαίσιον οὔτε τι εἰπὼν
<hom.od 4.691>	ἐν δήμῳ, ἥ τ' ἐστὶ δίκη θείων βασιλήων:
<hom.od 4.692>	ἄλλον κ' ἐχθαίρῃσι βροτῶν, ἄλλον κε φιλοίη.
<hom.od 4.693>	κεῖνος δ' οὔ ποτε πάμπαν ἀτάσθαλον ἄνδρα ἐώργει.
<hom.od 4.694>	ἀλλ' ὁ μὲν ὑμέτερος θυμὸς καὶ ἀεικέα ἔργα
<hom.od 4.695>	φαίνεται,  οὐδέ τίς ἐστι χάρις μετόπισθ' ἐυεργέων.”

<hom.od 4.696>	τὴν δ' αὖτε προσέειπε Μέδων πεπνυμένα εἰδώς:
<hom.od 4.697>	“αἲ γὰρ δή, βασίλεια, τόδε πλεῖστον κακὸν εἴη.
<hom.od 4.698>	ἀλλὰ πολὺ μεῖζόν τε καὶ ἀργαλεώτερον ἄλλο
<hom.od 4.699>	μνηστῆρες φράζονται, ὃ μὴ τελέσειε Κρονίων:
<hom.od 4.700>	Τηλέμαχον μεμάασι κατακτάμεν ὀξέι χαλκῷ
<hom.od 4.701>	οἴκαδε νισόμενον: ὁ δ' ἔβη μετὰ πατρὸς ἀκουὴν
<hom.od 4.702>	ἐς Πύλον ἠγαθέην ἠδ' ἐς Λακεδαίμονα δῖαν.”

<hom.od 4.703>	ὣς φάτο, τῆς δ' αὐτοῦ λύτο γούνατα καὶ φίλον ἦτορ,
<hom.od 4.704>	δὴν δέ μιν ἀμφασίη ἐπέων λάβε: τὼ δέ οἱ ὄσσε
<hom.od 4.705>	δακρυόφι πλῆσθεν,  θαλερὴ δέ οἱ ἔσχετο φωνή.
<hom.od 4.706>	ὀψὲ δὲ δή μιν ἔπεσσιν ἀμειβομένη προσέειπε:

<hom.od 4.707>	“κῆρυξ, τίπτε δέ μοι πάϊς οἴχεται; οὐδέ τί μιν χρεὼ
<hom.od 4.708>	νηῶν ὠκυπόρων ἐπιβαινέμεν, αἵ θ' ἁλὸς ἵπποι
<hom.od 4.709>	ἀνδράσι γίγνονται, περόωσι δὲ πουλὺν ἐφ' ὑγρήν.
<hom.od 4.710>	ἦ ἵνα μηδ' ὄνομ' αὐτοῦ ἐν ἀνθρώποισι λίπηται;”

<hom.od 4.711>	τὴν δ' ἠμείβετ' ἔπειτα Μέδων πεπνυμένα εἰδώς:
<hom.od 4.712>	“οὐκ οἶδ' ἤ τίς μιν θεὸς ὤρορεν, ἦε καὶ αὐτοῦ
<hom.od 4.713>	θυμὸς ἐφωρμήθη ἴμεν ἐς Πύλον, ὄφρα πύθηται
<hom.od 4.714>	πατρὸς ἑοῦ ἢ νόστον ἢ ὅν τινα πότμον ἐπέσπεν.”

<hom.od 4.715>	ὣς ἄρα φωνήσας ἀπέβη κατὰ δῶμ' ̓Οδυσῆος.
<hom.od 4.716>	τὴν δ' ἄχος ἀμφεχύθη θυμοφθόρον, οὐδ' ἄρ' ἔτ' ἔτλη
<hom.od 4.717>	δίφρῳ ἐφέζεσθαι πολλῶν κατὰ οἶκον ἐόντων,
<hom.od 4.718>	ἀλλ' ἄρ' ἐπ' οὐδοῦ ἷζε πολυκμήτου θαλάμοιο
<hom.od 4.719>	οἴκτρ' ὀλοφυρομένη: περὶ δὲ δμῳαὶ μινύριζον
<hom.od 4.720>	πᾶσαι,  ὅσαι κατὰ δώματ' ἔσαν νέαι ἠδὲ παλαιαί.
<hom.od 4.721>	τῇς δ' ἁδινὸν γοόωσα μετηύδα Πηνελόπεια:

<hom.od 4.722>	“κλῦτε, φίλαι: πέρι γάρ μοι ̓Ολύμπιος ἄλγε' ἔδωκεν
<hom.od 4.723>	ἐκ πασέων, ὅσσαι μοι ὁμοῦ τράφεν ἠδ' ἐγένοντο:
<hom.od 4.724>	ἣ πρὶν μὲν πόσιν ἐσθλὸν ἀπώλεσα θυμολέοντα,
<hom.od 4.725>	παντοίῃς ἀρετῇσι κεκασμένον ἐν Δαναοῖσιν,
<hom.od 4.726>	ἐσθλόν, τοῦ κλέος εὐρὺ καθ' ̔Ελλάδα καὶ μέσον ̓́Αργος.
<hom.od 4.727>	νῦν αὖ παῖδ' ἀγαπητὸν ἀνηρείψαντο θύελλαι
<hom.od 4.728>	ἀκλέα ἐκ μεγάρων, οὐδ' ὁρμηθέντος ἄκουσα.
<hom.od 4.729>	σχέτλιαι, οὐδ' ὑμεῖς περ ἐνὶ φρεσὶ θέσθε ἑκάστη
<hom.od 4.730>	ἐκ λεχέων μ' ἀνεγεῖραι,  ἐπιστάμεναι σάφα θυμῷ,
<hom.od 4.731>	ὁππότ' ἐκεῖνος ἔβη κοίλην ἐπὶ νῆα μέλαιναν.
<hom.od 4.732>	εἰ γὰρ ἐγὼ πυθόμην ταύτην ὁδὸν ὁρμαίνοντα,
<hom.od 4.733>	τῷ κε μάλ' ἤ κεν ἔμεινε καὶ ἐσσύμενός περ ὁδοῖο,
<hom.od 4.734>	ἤ κέ με τεθνηκυῖαν ἐνὶ μεγάροισιν ἔλειπεν.
<hom.od 4.735>	ἀλλά τις ὀτρηρῶς Δολίον καλέσειε γέροντα,
<hom.od 4.736>	δμῶ' ἐμόν, ὅν μοι δῶκε πατὴρ ἔτι δεῦρο κιούσῃ,
<hom.od 4.737>	καί μοι κῆπον ἔχει πολυδένδρεον, ὄφρα τάχιστα
<hom.od 4.738>	Λαέρτῃ τάδε πάντα παρεζόμενος καταλέξῃ,
<hom.od 4.739>	εἰ δή πού τινα κεῖνος ἐνὶ φρεσὶ μῆτιν ὑφήνας
<hom.od 4.740>	ἐξελθὼν λαοῖσιν ὀδύρεται,  οἳ μεμάασιν
<hom.od 4.741>	ὃν καὶ ̓Οδυσσῆος φθῖσαι γόνον ἀντιθέοιο.”

<hom.od 4.742>	τὴν δ' αὖτε προσέειπε φίλη τροφὸς Εὐρύκλεια:
<hom.od 4.743>	“νύμφα φίλη, σὺ μὲν ἄρ με κατάκτανε νηλέι χαλκῷ
<hom.od 4.744>	ἢ ἔα ἐν μεγάρῳ: μῦθον δέ τοι οὐκ ἐπικεύσω.
<hom.od 4.745>	ᾔδε' ἐγὼ τάδε πάντα,  πόρον δέ οἱ ὅσς' ἐκέλευε,
<hom.od 4.746>	σῖτον καὶ μέθυ ἡδύ: ἐμεῦ δ' ἕλετο μέγαν ὅρκον
<hom.od 4.747>	μὴ πρὶν σοὶ ἐρέειν, πρὶν δωδεκάτην γε γενέσθαι
<hom.od 4.748>	ἢ ς' αὐτὴν ποθέσαι καὶ ἀφορμηθέντος ἀκοῦσαι,
<hom.od 4.749>	ὡς ἂν μὴ κλαίουσα κατὰ χρόα καλὸν ἰάπτῃς.
<hom.od 4.750>	ἀλλ' ὑδρηναμένη,  καθαρὰ χροὶ̈ εἵμαθ' ἑλοῦσα,
<hom.od 4.751>	εἰς ὑπερῷ' ἀναβᾶσα σὺν ἀμφιπόλοισι γυναιξὶν
<hom.od 4.752>	εὔχε' ̓Αθηναίῃ κούρῃ Διὸς αἰγιόχοιο:
<hom.od 4.753>	ἡ γάρ κέν μιν ἔπειτα καὶ ἐκ θανάτοιο σαώσαι.
<hom.od 4.754>	μηδὲ γέροντα κάκου κεκακωμένον: οὐ γὰρ ὀίω
<hom.od 4.755>	πάγχυ θεοῖς μακάρεσσι γονὴν ̓Αρκεισιάδαο
<hom.od 4.756>	ἔχθεσθ', ἀλλ' ἔτι πού τις ἐπέσσεται ὅς κεν ἔχῃσι
<hom.od 4.757>	δώματά θ' ὑψερεφέα καὶ ἀπόπροθι πίονας ἀγρούς.”

<hom.od 4.758>	ὣς φάτο, τῆς δ' εὔνησε γόον, σχέθε δ' ὄσσε γόοιο.
<hom.od 4.759>	ἡ δ' ὑδρηναμένη, καθαρὰ χροὶ̈ εἵμαθ' ἑλοῦσα
<hom.od 4.760>	εἰς ὑπερῷ' ἀνέβαινε σὺν ἀμφιπόλοισι γυναιξίν,
<hom.od 4.761>	ἐν δ' ἔθετ' οὐλοχύτας κανέῳ, ἠρᾶτο δ' ̓Αθήνῃ:

<hom.od 4.762>	“κλῦθί μευ, αἰγιόχοιο Διὸς τέκος, ̓Ατρυτώνη,
<hom.od 4.763>	εἴ ποτέ τοι πολύμητις ἐνὶ μεγάροισιν ̓Οδυσσεὺς
<hom.od 4.764>	ἢ βοὸς ἢ ὄϊος κατὰ πίονα μηρί' ἔκηε,
<hom.od 4.765>	τῶν νῦν μοι μνῆσαι,  καί μοι φίλον υἷα σάωσον,
<hom.od 4.766>	μνηστῆρας δ' ἀπάλαλκε κακῶς ὑπερηνορέοντας.”

<hom.od 4.767>	ὣς εἰποῦς' ὀλόλυξε, θεὰ δέ οἱ ἔκλυεν ἀρῆς.
<hom.od 4.768>	μνηστῆρες δ' ὁμάδησαν ἀνὰ μέγαρα σκιόεντα:
<hom.od 4.769>	ὧδε δέ τις εἴπεσκε νέων ὑπερηνορεόντων:

<hom.od 4.770>	“ἦ μάλα δὴ γάμον ἄμμι πολυμνήστη βασίλεια
<hom.od 4.771>	ἀρτύει, οὐδέ τι οἶδεν ὅ οἱ φόνος υἷι τέτυκται.”

<hom.od 4.772>	“ὣς ἄρα τις εἴπεσκε, τὰ δ' οὐκ ἴσαν ὡς ἐτέτυκτο.
<hom.od 4.773>	τοῖσιν δ' ̓Αντίνοος ἀγορήσατο καὶ μετέειπε:

<hom.od 4.774>	“δαιμόνιοι, μύθους μὲν ὑπερφιάλους ἀλέασθε
<hom.od 4.775>	πάντας ὁμῶς,  μή πού τις ἀπαγγείλῃσι καὶ εἴσω.
<hom.od 4.776>	ἀλλ' ἄγε σιγῇ τοῖον ἀναστάντες τελέωμεν
<hom.od 4.777>	μῦθον, ὃ δὴ καὶ πᾶσιν ἐνὶ φρεσὶν ἤραρεν ἡμῖν.”

<hom.od 4.778>	ὣς εἰπὼν ἐκρίνατ' ἐείκοσι φῶτας ἀρίστους,
<hom.od 4.779>	βὰν δ' ἰέναι ἐπὶ νῆα θοὴν καὶ θῖνα θαλάσσης.
<hom.od 4.780>	νῆα μὲν οὖν πάμπρωτον ἁλὸς βένθοσδε ἔρυσσαν,
<hom.od 4.781>	ἐν δ' ἱστόν τ' ἐτίθεντο καὶ ἱστία νηὶ μελαίνῃ,
<hom.od 4.782>	ἠρτύναντο δ' ἐρετμὰ τροποῖς ἐν δερματίνοισιν,
<hom.od 4.783>	πάντα κατὰ μοῖραν, ἀνά θ' ἱστία λευκὰ πέτασσαν:
<hom.od 4.784>	τεύχεα δέ σφ' ἤνεικαν ὑπέρθυμοι θεράποντες.
<hom.od 4.785>	ὑψοῦ δ' ἐν νοτίῳ τήν γ' ὥρμισαν,  ἐκ δ' ἔβαν αὐτοί:
<hom.od 4.786>	ἔνθα δὲ δόρπον ἕλοντο, μένον δ' ἐπὶ ἕσπερον ἐλθεῖν.

<hom.od 4.787>	ἡ δ' ὑπερωίῳ αὖθι περίφρων Πηνελόπεια
<hom.od 4.788>	κεῖτ' ἄρ' ἄσιτος, ἄπαστος ἐδητύος ἠδὲ ποτῆτος,
<hom.od 4.789>	ὁρμαίνους' ἤ οἱ θάνατον φύγοι υἱὸς ἀμύμων,
<hom.od 4.790>	ἦ ὅ γ' ὑπὸ μνηστῆρσιν ὑπερφιάλοισι δαμείη.
<hom.od 4.791>	ὅσσα δὲ μερμήριξε λέων ἀνδρῶν ἐν ὁμίλῳ
<hom.od 4.792>	δείσας, ὁππότε μιν δόλιον περὶ κύκλον ἄγωσι,
<hom.od 4.793>	τόσσα μιν ὁρμαίνουσαν ἐπήλυθε νήδυμος ὕπνος:
<hom.od 4.794>	εὗδε δ' ἀνακλινθεῖσα, λύθεν δέ οἱ ἅψεα πάντα.

<hom.od 4.795>	ἔνθ' αὖτ' ἄλλ' ἐνόησε θεά,  γλαυκῶπις ̓Αθήνη:
<hom.od 4.796>	εἴδωλον ποίησε, δέμας δ' ἤικτο γυναικί,
<hom.od 4.797>	̓Ιφθίμῃ, κούρῃ μεγαλήτορος ̓Ικαρίοιο,
<hom.od 4.798>	τὴν Εὔμηλος ὄπυιε Φερῇς ἔνι οἰκία ναίων.
<hom.od 4.799>	πέμπε δέ μιν πρὸς δώματ' ̓Οδυσσῆος θείοιο,
<hom.od 4.800>	ἧος Πηνελόπειαν ὀδυρομένην γοόωσαν
<hom.od 4.801>	παύσειε κλαυθμοῖο γόοιό τε δακρυόεντος.
<hom.od 4.802>	ἐς θάλαμον δ' εἰσῆλθε παρὰ κληῖδος ἱμάντα,
<hom.od 4.803>	στῆ δ' ἄρ ὑπὲρ κεφαλῆς, καί μιν πρὸς μῦθον ἔειπεν:

<hom.od 4.804>	“εὕδεις, Πηνελόπεια, φίλον τετιημένη ἦτορ;
<hom.od 4.805>	οὐ μέν ς' οὐδὲ ἐῶσι θεοὶ ῥεῖα ζώοντες
<hom.od 4.806>	κλαίειν οὐδ' ἀκάχησθαι, ἐπεί ῥ' ἔτι νόστιμός ἐστι
<hom.od 4.807>	σὸς παῖς: οὐ μὲν γάρ τι θεοῖς ἀλιτήμενός ἐστι.”

<hom.od 4.808>	τὴν δ' ἠμείβετ' ἔπειτα περίφρων Πηνελόπεια,
<hom.od 4.809>	ἡδὺ μάλα κνώσσους' ἐν ὀνειρείῃσι πύλῃσιν:

<hom.od 4.810>	“τίπτε,  κασιγνήτη, δεῦρ' ἤλυθες; οὔ τι πάρος γε
<hom.od 4.811>	πωλέ', ἐπεὶ μάλα πολλὸν ἀπόπροθι δώματα ναίεις:
<hom.od 4.812>	καί με κέλεαι παύσασθαι ὀιζύος ἠδ' ὀδυνάων
<hom.od 4.813>	πολλέων, αἵ μ' ἐρέθουσι κατὰ φρένα καὶ κατὰ θυμόν,
<hom.od 4.814>	ἣ πρὶν μὲν πόσιν ἐσθλὸν ἀπώλεσα θυμολέοντα,
<hom.od 4.815>	παντοίῃς ἀρετῇσι κεκασμένον ἐν Δαναοῖσιν,
<hom.od 4.816>	ἐσθλόν, τοῦ κλέος εὐρὺ καθ' ̔Ελλάδα καὶ μέσον ̓́Αργος:
<hom.od 4.817>	νῦν αὖ παῖς ἀγαπητὸς ἔβη κοίλης ἐπὶ νηός,
<hom.od 4.818>	νήπιος, οὔτε πόνων ἐὺ εἰδὼς οὔτ' ἀγοράων.
<hom.od 4.819>	τοῦ δὴ ἐγὼ καὶ μᾶλλον ὀδύρομαι ἤ περ ἐκείνου:
<hom.od 4.820>	τοῦ δ' ἀμφιτρομέω καὶ δείδια, μή τι πάθῃσιν,
<hom.od 4.821>	ἢ ὅ γε τῶν ἐνὶ δήμῳ, ἵν' οἴχεται, ἢ ἐνὶ πόντῳ:
<hom.od 4.822>	δυσμενέες γὰρ πολλοὶ ἐπ' αὐτῷ μηχανόωνται,
<hom.od 4.823>	ἱέμενοι κτεῖναι πρὶν πατρίδα γαῖαν ἱκέσθαι.”

<hom.od 4.824>	τὴν δ' ἀπαμειβόμενον προσέφη εἴδωλον ἀμαυρόν:
<hom.od 4.825>	“θάρσει,  μηδέ τι πάγχυ μετὰ φρεσὶ δείδιθι λίην:
<hom.od 4.826>	τοίη γάρ οἱ πομπὸς ἅμ' ἔρχεται, ἥν τε καὶ ἄλλοι
<hom.od 4.827>	ἀνέρες ἠρήσαντο παρεστάμεναι, δύναται γάρ,
<hom.od 4.828>	Παλλὰς ̓Αθηναίη: σὲ δ' ὀδυρομένην ἐλεαίρει:
<hom.od 4.829>	ἣ νῦν με προέηκε τεὶ̈ν τάδε μυθήσασθαι.”

<hom.od 4.830>	τὴν δ' αὖτε προσέειπε περίφρων Πηνελόπεια:
<hom.od 4.831>	“εἰ μὲν δὴ θεός ἐσσι θεοῖό τε ἔκλυες αὐδῆς,
<hom.od 4.832>	εἰ δ' ἄγε μοι καὶ κεῖνον ὀιζυρὸν κατάλεξον,
<hom.od 4.833>	ἤ που ἔτι ζώει καὶ ὁρᾷ φάος ἠελίοιο,
<hom.od 4.834>	ἦ ἤδη τέθνηκε καὶ εἰν ̓Αίδαο δόμοισι.”

<hom.od 4.835>	τὴν δ' ἀπαμειβόμενον προσέφη εἴδωλον ἀμαυρόν:
<hom.od 4.836>	“οὐ μέν τοι κεῖνόν γε διηνεκέως ἀγορεύσω,
<hom.od 4.837>	ζώει ὅ γ' ἦ τέθνηκε: κακὸν δ' ἀνεμώλια βάζειν.”

<hom.od 4.838>	ὣς εἰπὸν σταθμοῖο παρὰ κληῖδα λιάσθη
<hom.od 4.839>	ἐς πνοιὰς ἀνέμων. ἡ δ' ἐξ ὕπνου ἀνόρουσε
<hom.od 4.840>	κούρη ̓Ικαρίοιο: φίλον δέ οἱ ἦτορ ἰάνθη,
<hom.od 4.841>	ὥς οἱ ἐναργὲς ὄνειρον ἐπέσσυτο νυκτὸς ἀμολγῷ.

<hom.od 4.842>	μνηστῆρες δ' ἀναβάντες ἐπέπλεον ὑγρὰ κέλευθα
<hom.od 4.843>	Τηλεμάχῳ φόνον αἰπὺν ἐνὶ φρεσὶν ὁρμαίνοντες.
<hom.od 4.844>	ἔστι δέ τις νῆσος μέσσῃ ἁλὶ πετρήεσσα,
<hom.od 4.845>	μεσσηγὺς ̓Ιθάκης τε Σάμοιό τε παιπαλοέσσης,
<hom.od 4.846>	̓Αστερίς, οὐ μεγάλη: λιμένες δ' ἔνι ναύλοχοι αὐτῇ
<hom.od 4.847>	ἀμφίδυμοι: τῇ τόν γε μένον λοχόωντες ̓Αχαιοί.

<hom.od 5.1>	̓Ηὼς δ' ἐκ λεχέων παρ' ἀγαυοῦ Τιθωνοῖο
<hom.od 5.2>	ὤρνυθ', ἵν' ἀθανάτοισι φόως φέροι ἠδὲ βροτοῖσιν:
<hom.od 5.3>	οἱ δὲ θεοὶ θῶκόνδε καθίζανον, ἐν δ' ἄρα τοῖσι
<hom.od 5.4>	Ζεὺς ὑψιβρεμέτης, οὗ τε κράτος ἐστὶ μέγιστον.
<hom.od 5.5>	τοῖσι δ' ̓Αθηναίη λέγε κήδεα πόλλ' ̓Οδυσῆος
<hom.od 5.6>	μνησαμένη: μέλε γάρ οἱ ἐὼν ἐν δώμασι νύμφης:

<hom.od 5.7>	“Ζεῦ πάτερ ἠδ' ἄλλοι μάκαρες θεοὶ αἰὲν ἐόντες,
<hom.od 5.8>	μή τις ἔτι πρόφρων ἀγανὸς καὶ ἤπιος ἔστω
<hom.od 5.9>	σκηπτοῦχος βασιλεύς, μηδὲ φρεσὶν αἴσιμα εἰδώς,
<hom.od 5.10>	ἀλλ' αἰεὶ χαλεπός τ' εἴη καὶ αἴσυλα ῥέζοι:
<hom.od 5.11>	ὡς οὔ τις μέμνηται ̓Οδυσσῆος θείοιο
<hom.od 5.12>	λαῶν οἷσιν ἄνασσε, πατὴρ δ' ὣς ἤπιος ἦεν.
<hom.od 5.13>	ἀλλ' ὁ μὲν ἐν νήσῳ κεῖται κρατέρ' ἄλγεα πάσχων
<hom.od 5.14>	νύμφης ἐν μεγάροισι Καλυψοῦς, ἥ μιν ἀνάγκῃ
<hom.od 5.15>	ἴσχει: ὁ δ' οὐ δύναται ἣν πατρίδα γαῖαν ἱκέσθαι:
<hom.od 5.16>	οὐ γάρ οἱ πάρα νῆες ἐπήρετμοι καὶ ἑταῖροι,
<hom.od 5.17>	οἵ κέν μιν πέμποιεν ἐπ' εὐρέα νῶτα θαλάσσης.
<hom.od 5.18>	νῦν αὖ παῖδ' ἀγαπητὸν ἀποκτεῖναι μεμάασιν
<hom.od 5.19>	οἴκαδε νισόμενον: ὁ δ' ἔβη μετὰ πατρὸς ἀκουὴν
<hom.od 5.20>	ἐς Πύλον ἠγαθέην ἠδ' ἐς Λακεδαίμονα δῖαν.”

<hom.od 5.21>	τὴν δ' ἀπαμειβόμενος προσέφη νεφεληγερέτα Ζεύς:
<hom.od 5.22>	“τέκνον ἐμόν, ποῖόν σε ἔπος φύγεν ἕρκος ὀδόντων.
<hom.od 5.23>	οὐ γὰρ δὴ τοῦτον μὲν ἐβούλευσας νόον αὐτή,
<hom.od 5.24>	ὡς ἦ τοι κείνους ̓Οδυσεὺς ἀποτίσεται ἐλθών;
<hom.od 5.25>	Τηλέμαχον δὲ σὺ πέμψον ἐπισταμένως,  δύνασαι γάρ,
<hom.od 5.26>	ὥς κε μάλ' ἀσκηθὴς ἣν πατρίδα γαῖαν ἵκηται,
<hom.od 5.27>	μνηστῆρες δ' ἐν νηὶ: παλιμπετὲς ἀπονέωνται.”

<hom.od 5.28>	ἦ ῥα καὶ ̔Ερμείαν, υἱὸν φίλον, ἀντίον ηὔδα:
<hom.od 5.29>	“̔Ερμεία, σὺ γὰρ αὖτε τά τ' ἄλλα περ ἄγγελός ἐσσι,
<hom.od 5.30>	νύμφῃ ἐυπλοκάμῳ εἰπεῖν νημερτέα βουλήν,
<hom.od 5.31>	νόστον ̓Οδυσσῆος ταλασίφρονος, ὥς κε νέηται
<hom.od 5.32>	οὔτε θεῶν πομπῇ οὔτε θνητῶν ἀνθρώπων:
<hom.od 5.33>	ἀλλ' ὅ γ' ἐπὶ σχεδίης πολυδέσμου πήματα πάσχων
<hom.od 5.34>	ἤματί κ' εἰκοστῷ Σχερίην ἐρίβωλον ἵκοιτο,
<hom.od 5.35>	Φαιήκων ἐς γαῖαν,  οἳ ἀγχίθεοι γεγάασιν,
<hom.od 5.36>	οἵ κέν μιν περὶ κῆρι θεὸν ὣς τιμήσουσιν,
<hom.od 5.37>	πέμψουσιν δ' ἐν νηὶ φίλην ἐς πατρίδα γαῖαν,
<hom.od 5.38>	χαλκόν τε χρυσόν τε ἅλις ἐσθῆτά τε δόντες,
<hom.od 5.39>	πόλλ', ὅς' ἂν οὐδέ ποτε Τροίης ἐξήρατ' ̓Οδυσσεύς,
<hom.od 5.40>	εἴ περ ἀπήμων ἦλθε,  λαχὼν ἀπὸ ληίδος αἶσαν.
<hom.od 5.41>	ὣς γάρ οἱ μοῖρ' ἐστὶ φίλους τ' ἰδέειν καὶ ἱκέσθαι
<hom.od 5.42>	οἶκον ἐς ὑψόροφον καὶ ἑὴν ἐς πατρίδα γαῖαν.”

<hom.od 5.43>	ὣς ἔφατ', οὐδ' ἀπίθησε διάκτορος ἀργεϊφόντης.
<hom.od 5.44>	αὐτίκ' ἔπειθ' ὑπὸ ποσσὶν ἐδήσατο καλὰ πέδιλα,
<hom.od 5.45>	ἀμβρόσια χρύσεια,  τά μιν φέρον ἠμὲν ἐφ' ὑγρὴν
<hom.od 5.46>	ἠδ' ἐπ' ἀπείρονα γαῖαν ἅμα πνοιῇς ἀνέμοιο.
<hom.od 5.47>	εἵλετο δὲ ῥάβδον, τῇ τ' ἀνδρῶν ὄμματα θέλγει,
<hom.od 5.48>	ὧν ἐθέλει, τοὺς δ' αὖτε καὶ ὑπνώοντας ἐγείρει.
<hom.od 5.49>	τὴν μετὰ χερσὶν ἔχων πέτετο κρατὺς ἀργεϊφόντης.
<hom.od 5.50>	Πιερίην δ' ἐπιβὰς ἐξ αἰθέρος ἔμπεσε πόντῳ:
<hom.od 5.51>	σεύατ' ἔπειτ' ἐπὶ κῦμα λάρῳ ὄρνιθι ἐοικώς,
<hom.od 5.52>	ὅς τε κατὰ δεινοὺς κόλπους ἁλὸς ἀτρυγέτοιο
<hom.od 5.53>	ἰχθῦς ἀγρώσσων πυκινὰ πτερὰ δεύεται ἅλμῃ:
<hom.od 5.54>	τῷ ἴκελος πολέεσσιν ὀχήσατο κύμασιν ̔Ερμῆς.
<hom.od 5.55>	ἀλλ' ὅτε δὴ τὴν νῆσον ἀφίκετο τηλόθ' ἐοῦσαν,
<hom.od 5.56>	ἔνθ' ἐκ πόντου βὰς ἰοειδέος ἤπειρόνδε
<hom.od 5.57>	ἤιεν, ὄφρα μέγα σπέος ἵκετο, τῷ ἔνι νύμφη
<hom.od 5.58>	ναῖεν ἐυπλόκαμος: τὴν δ' ἔνδοθι τέτμεν ἐοῦσαν.
<hom.od 5.59>	πῦρ μὲν ἐπ' ἐσχαρόφιν μέγα καίετο, τηλόσε δ' ὀδμὴ
<hom.od 5.60>	κέδρου τ' εὐκεάτοιο θύου τ' ἀνὰ νῆσον ὀδώδει
<hom.od 5.61>	δαιομένων: ἡ δ' ἔνδον ἀοιδιάους' ὀπὶ καλῇ
<hom.od 5.62>	ἱστὸν ἐποιχομένη χρυσείῃ κερκίδ' ὕφαινεν.
<hom.od 5.63>	ὕλη δὲ σπέος ἀμφὶ πεφύκει τηλεθόωσα,
<hom.od 5.64>	κλήθρη τ' αἴγειρός τε καὶ εὐώδης κυπάρισσος.
<hom.od 5.65>	ἔνθα δέ τ' ὄρνιθες τανυσίπτεροι εὐνάζοντο,
<hom.od 5.66>	σκῶπές τ' ἴρηκές τε τανύγλωσσοί τε κορῶναι
<hom.od 5.67>	εἰνάλιαι, τῇσίν τε θαλάσσια ἔργα μέμηλεν.
<hom.od 5.68>	ἡ δ' αὐτοῦ τετάνυστο περὶ σπείους γλαφυροῖο
<hom.od 5.69>	ἡμερὶς ἡβώωσα, τεθήλει δὲ σταφυλῇσι.
<hom.od 5.70>	κρῆναι δ' ἑξείης πίσυρες ῥέον ὕδατι λευκῷ,
<hom.od 5.71>	πλησίαι ἀλλήλων τετραμμέναι ἄλλυδις ἄλλη.
<hom.od 5.72>	ἀμφὶ δὲ λειμῶνες μαλακοὶ ἴου ἠδὲ σελίνου
<hom.od 5.73>	θήλεον. ἔνθα κ' ἔπειτα καὶ ἀθάνατός περ ἐπελθὼν
<hom.od 5.74>	θηήσαιτο ἰδὼν καὶ τερφθείη φρεσὶν ᾗσιν.
<hom.od 5.75>	ἔνθα στὰς θηεῖτο διάκτορος ἀργεϊφόντης.
<hom.od 5.76>	αὐτὰρ ἐπεὶ δὴ πάντα ἑῷ θηήσατο θυμῷ,
<hom.od 5.77>	αὐτίκ' ἄρ' εἰς εὐρὺ σπέος ἤλυθεν. οὐδέ μιν ἄντην
<hom.od 5.78>	ἠγνοίησεν ἰδοῦσα Καλυψώ, δῖα θεάων:
<hom.od 5.79>	οὐ γάρ τ' ἀγνῶτες θεοὶ ἀλλήλοισι πέλονται
<hom.od 5.80>	ἀθάνατοι,  οὐδ' εἴ τις ἀπόπροθι δώματα ναίει.
<hom.od 5.81>	οὐδ' ἄρ' ̓Οδυσσῆα μεγαλήτορα ἔνδον ἔτετμεν,
<hom.od 5.82>	ἀλλ' ὅ γ' ἐπ' ἀκτῆς κλαῖε καθήμενος, ἔνθα πάρος περ,
<hom.od 5.83>	δάκρυσι καὶ στοναχῇσι καὶ ἄλγεσι θυμὸν ἐρέχθων.
<hom.od 5.84>	πόντον ἐπ' ἀτρύγετον δερκέσκετο δάκρυα λείβων.
<hom.od 5.85>	̔Ερμείαν δ' ἐρέεινε Καλυψώ,  δῖα θεάων,
<hom.od 5.86>	ἐν θρόνῳ ἱδρύσασα φαεινῷ σιγαλόεντι:

<hom.od 5.87>	“τίπτε μοι, ̔Ερμεία χρυσόρραπι, εἰλήλουθας
<hom.od 5.88>	αἰδοῖός τε φίλος τε; πάρος γε μὲν οὔ τι θαμίζεις.
<hom.od 5.89>	αὔδα ὅ τι φρονέεις: τελέσαι δέ με θυμὸς ἄνωγεν,
<hom.od 5.90>	εἰ δύναμαι τελέσαι γε καὶ εἰ τετελεσμένον ἐστίν.
<hom.od 5.91>	ἀλλ' ἕπεο προτέρω, ἵνα τοι πὰρ ξείνια θείω.”

<hom.od 5.92>	ὥς ἄρα φωνήσασα θεὰ παρέθηκε τράπεζαν
<hom.od 5.93>	ἀμβροσίης πλήσασα, κέρασσε δὲ νέκταρ ἐρυθρόν.
<hom.od 5.94>	αὐτὰρ ὁ πῖνε καὶ ἦσθε διάκτορος ἀργεϊφόντης.
<hom.od 5.95>	αὐτὰρ ἐπεὶ δείπνησε καὶ ἤραρε θυμὸν ἐδωδῇ,
<hom.od 5.96>	καὶ τότε δή μιν ἔπεσσιν ἀμειβόμενος προσέειπεν:

<hom.od 5.97>	“εἰρωτᾷς μ' ἐλθόντα θεὰ θεόν: αὐτὰρ ἐγώ τοι
<hom.od 5.98>	νημερτέως τὸν μῦθον ἐνισπήσω: κέλεαι γάρ.
<hom.od 5.99>	Ζεὺς ἐμέ γ' ἠνώγει δεῦρ' ἐλθέμεν οὐκ ἐθέλοντα:
<hom.od 5.100>	τίς δ' ἂν ἑκὼν τοσσόνδε διαδράμοι ἁλμυρὸν ὕδωρ
<hom.od 5.101>	ἄσπετον; οὐδέ τις ἄγχι βροτῶν πόλις, οἵ τε θεοῖσιν
<hom.od 5.102>	ἱερά τε ῥέζουσι καὶ ἐξαίτους ἑκατόμβας.
<hom.od 5.103>	ἀλλὰ μάλ' οὔ πως ἔστι Διὸς νόον αἰγιόχοιο
<hom.od 5.104>	οὔτε παρεξελθεῖν ἄλλον θεὸν οὔθ' ἁλιῶσαι.
<hom.od 5.105>	φησί τοι ἄνδρα παρεῖναι ὀιζυρώτατον ἄλλων,
<hom.od 5.106>	τῶν ἀνδρῶν, οἳ ἄστυ πέρι Πριάμοιο μάχοντο
<hom.od 5.107>	εἰνάετες, δεκάτῳ δὲ πόλιν πέρσαντες ἔβησαν
<hom.od 5.108>	οἴκαδ': ἀτὰρ ἐν νόστῳ ̓Αθηναίην ἀλίτοντο,
<hom.od 5.109>	ἥ σφιν ἐπῶρς' ἄνεμόν τε κακὸν καὶ κύματα μακρά.
<hom.od 5.110>	ἔνθ' ἄλλοι μὲν πάντες ἀπέφθιθεν ἐσθλοὶ ἑταῖροι,
<hom.od 5.111>	τὸν δ' ἄρα δεῦρ' ἄνεμός τε φέρων καὶ κῦμα πέλασσε.
<hom.od 5.112>	τὸν νῦν ς' ἠνώγειν ἀποπεμπέμεν ὅττι τάχιστα:
<hom.od 5.113>	οὐ γάρ οἱ τῇδ' αἶσα φίλων ἀπονόσφιν ὀλέσθαι,
<hom.od 5.114>	ἀλλ' ἔτι οἱ μοῖρ' ἐστὶ φίλους τ' ἰδέειν καὶ ἱκέσθαι
<hom.od 5.115>	οἶκον ἐς ὑψόροφον καὶ ἑὴν ἐς πατρίδα γαῖαν.”

<hom.od 5.116>	ὣς φάτο, ῥίγησεν δὲ Καλυψώ, δῖα θεάων,
<hom.od 5.117>	καί μιν φωνήσας' ἔπεα πτερόεντα προσηύδα:
<hom.od 5.118>	“σχέτλιοί ἐστε, θεοί, ζηλήμονες ἔξοχον ἄλλων,
<hom.od 5.119>	οἵ τε θεαῖς ἀγάασθε παρ' ἀνδράσιν εὐνάζεσθαι
<hom.od 5.120>	ἀμφαδίην,  ἤν τίς τε φίλον ποιήσετ' ἀκοίτην.
<hom.od 5.121>	ὣς μὲν ὅτ' ̓Ωρίων' ἕλετο ῥοδοδάκτυλος ̓Ηώς,
<hom.od 5.122>	τόφρα οἱ ἠγάασθε θεοὶ ῥεῖα ζώοντες,
<hom.od 5.123>	ἧος ἐν ̓Ορτυγίῃ χρυσόθρονος ̓́Αρτεμις ἁγνὴ
<hom.od 5.124>	οἷς ἀγανοῖς βελέεσσιν ἐποιχομένη κατέπεφνεν.
<hom.od 5.125>	ὣς δ' ὁπότ' ̓Ιασίωνι ἐυπλόκαμος Δημήτηρ,
<hom.od 5.126>	ᾧ θυμῷ εἴξασα, μίγη φιλότητι καὶ εὐνῇ
<hom.od 5.127>	νειῷ ἔνι τριπόλῳ: οὐδὲ δὴν ἦεν ἄπυστος
<hom.od 5.128>	Ζεύς, ὅς μιν κατέπεφνε βαλὼν ἀργῆτι κεραυνῷ.
<hom.od 5.129>	ὥς δ' αὖ νῦν μοι ἄγασθε, θεοί, βροτὸν ἄνδρα παρεῖναι.
<hom.od 5.130>	τὸν μὲν ἐγὼν ἐσάωσα περὶ τρόπιος βεβαῶτα
<hom.od 5.131>	οἶον, ἐπεί οἱ νῆα θοὴν ἀργῆτι κεραυνῷ
<hom.od 5.132>	Ζεὺς ἔλσας ἐκέασσε μέσῳ ἐνὶ οἴνοπι πόντῳ.
<hom.od 5.133>	ἔνθ' ἄλλοι μὲν πάντες ἀπέφθιθεν ἐσθλοὶ ἑταῖροι,
<hom.od 5.134>	τὸν δ' ἄρα δεῦρ' ἄνεμός τε φέρων καὶ κῦμα πέλασσε.
<hom.od 5.135>	τὸν μὲν ἐγὼ φίλεόν τε καὶ ἔτρεφον,  ἠδὲ ἔφασκον
<hom.od 5.136>	θήσειν ἀθάνατον καὶ ἀγήραον ἤματα πάντα.
<hom.od 5.137>	ἀλλ' ἐπεὶ οὔ πως ἔστι Διὸς νόον αἰγιόχοιο
<hom.od 5.138>	οὔτε παρεξελθεῖν ἄλλον θεὸν οὔθ' ἁλιῶσαι,
<hom.od 5.139>	ἐρρέτω, εἴ μιν κεῖνος ἐποτρύνει καὶ ἀνώγει,
<hom.od 5.140>	πόντον ἐπ' ἀτρύγετον: πέμψω δέ μιν οὔ πῃ ἐγώ γε:
<hom.od 5.141>	οὐ γάρ μοι πάρα νῆες ἐπήρετμοι καὶ ἑταῖροι,
<hom.od 5.142>	οἵ κέν μιν πέμποιεν ἐπ' εὐρέα νῶτα θαλάσσης.
<hom.od 5.143>	αὐτάρ οἱ πρόφρων ὑποθήσομαι, οὐδ' ἐπικεύσω,
<hom.od 5.144>	ὥς κε μάλ' ἀσκηθὴς ἣν πατρίδα γαῖαν ἵκηται.”

<hom.od 5.145>	τὴν δ' αὖτε προσέειπε διάκτορος ἀργεϊφόντης:
<hom.od 5.146>	“οὕτω νῦν ἀπόπεμπε, Διὸς δ' ἐποπίζεο μῆνιν,
<hom.od 5.147>	μή πώς τοι μετόπισθε κοτεσσάμενος χαλεπήνῃ.”

<hom.od 5.148>	ὣς ἄρα φωνήσας ἀπέβη κρατὺς ἀργεϊφόντης:
<hom.od 5.149>	ἡ δ' ἐπ' ̓Οδυσσῆα μεγαλήτορα πότνια νύμφη
<hom.od 5.150>	ἤι',  ἐπεὶ δὴ Ζηνὸς ἐπέκλυεν ἀγγελιάων.
<hom.od 5.151>	τὸν δ' ἄρ' ἐπ' ἀκτῆς εὗρε καθήμενον: οὐδέ ποτ' ὄσσε
<hom.od 5.152>	δακρυόφιν τέρσοντο, κατείβετο δὲ γλυκὺς αἰὼν
<hom.od 5.153>	νόστον ὀδυρομένῳ, ἐπεὶ οὐκέτι ἥνδανε νύμφη.
<hom.od 5.154>	ἀλλ' ἦ τοι νύκτας μὲν ἰαύεσκεν καὶ ἀνάγκῃ
<hom.od 5.155>	ἐν σπέσσι γλαφυροῖσι παρ' οὐκ ἐθέλων ἐθελούσῃ:
<hom.od 5.156>	ἤματα δ' ἂμ πέτρῃσι καὶ ἠιόνεσσι καθίζων
<hom.od 5.157>	δάκρυσι καὶ στοναχῇσι καὶ ἄλγεσι θυμὸν ἐρέχθων
<hom.od 5.158>	πόντον ἐπ' ἀτρύγετον δερκέσκετο δάκρυα λείβων.
<hom.od 5.159>	ἀγχοῦ δ' ἱσταμένη προσεφώνεε δῖα θεάων:

<hom.od 5.160>	“κάμμορε,  μή μοι ἔτ' ἐνθάδ' ὀδύρεο, μηδέ τοι αἰὼν
<hom.od 5.161>	φθινέτω: ἤδη γάρ σε μάλα πρόφρασς' ἀποπέμψω.
<hom.od 5.162>	ἀλλ' ἄγε δούρατα μακρὰ ταμὼν ἁρμόζεο χαλκῷ
<hom.od 5.163>	εὐρεῖαν σχεδίην: ἀτὰρ ἴκρια πῆξαι ἐπ' αὐτῆς
<hom.od 5.164>	ὑψοῦ, ὥς σε φέρῃσιν ἐπ' ἠεροειδέα πόντον.
<hom.od 5.165>	αὐτὰρ ἐγὼ σῖτον καὶ ὕδωρ καὶ οἶνον ἐρυθρὸν
<hom.od 5.166>	ἐνθήσω μενοεικέ', ἅ κέν τοι λιμὸν ἐρύκοι,
<hom.od 5.167>	εἵματά τ' ἀμφιέσω: πέμψω δέ τοι οὖρον ὄπισθεν,
<hom.od 5.168>	ὥς κε μάλ' ἀσκηθὴς σὴν πατρίδα γαῖαν ἵκηαι,
<hom.od 5.169>	αἴ κε θεοί γ' ἐθέλωσι, τοὶ οὐρανὸν εὐρὺν ἔχουσιν,
<hom.od 5.170>	οἵ μευ φέρτεροί εἰσι νοῆσαί τε κρῆναί τε.”

<hom.od 5.171>	ὣς φάτο, ῥίγησεν δὲ πολύτλας δῖος ̓Οδυσσεύς,
<hom.od 5.172>	καί μιν φωνήσας ἔπεα πτερόεντα προσηύδα:
<hom.od 5.173>	“ἄλλο τι δὴ σύ, θεά, τόδε μήδεαι, οὐδέ τι πομπήν,
<hom.od 5.174>	ἥ με κέλεαι σχεδίῃ περάαν μέγα λαῖτμα θαλάσσης,
<hom.od 5.175>	δεινόν τ' ἀργαλέον τε: τὸ δ' οὐδ' ἐπὶ νῆες ἐῖσαι
<hom.od 5.176>	ὠκύποροι περόωσιν, ἀγαλλόμεναι Διὸς οὔρῳ.
<hom.od 5.177>	οὐδ' ἂν ἐγὼν ἀέκητι σέθεν σχεδίης ἐπιβαίην,
<hom.od 5.178>	εἰ μή μοι τλαίης γε, θεά, μέγαν ὅρκον ὀμόσσαι
<hom.od 5.179>	μή τί μοι αὐτῷ πῆμα κακὸν βουλευσέμεν ἄλλο.”

<hom.od 5.180>	ὣς φάτο,  μείδησεν δὲ Καλυψὼ δῖα θεάων,
<hom.od 5.181>	χειρί τέ μιν κατέρεξεν ἔπος τ' ἔφατ' ἔκ τ' ὀνόμαζεν:
<hom.od 5.182>	“ἦ δὴ ἀλιτρός γ' ἐσσὶ καὶ οὐκ ἀποφώλια εἰδώς,
<hom.od 5.183>	οἷον δὴ τὸν μῦθον ἐπεφράσθης ἀγορεῦσαι.
<hom.od 5.184>	ἴστω νῦν τόδε γαῖα καὶ οὐρανὸς εὐρὺς ὕπερθε
<hom.od 5.185>	καὶ τὸ κατειβόμενον Στυγὸς ὕδωρ,  ὅς τε μέγιστος
<hom.od 5.186>	ὅρκος δεινότατός τε πέλει μακάρεσσι θεοῖσι,
<hom.od 5.187>	μή τί τοι αὐτῷ πῆμα κακὸν βουλευσέμεν ἄλλο.
<hom.od 5.188>	ἀλλὰ τὰ μὲν νοέω καὶ φράσσομαι, ἅσς' ἂν ἐμοί περ
<hom.od 5.189>	αὐτῇ μηδοίμην, ὅτε με χρειὼ τόσον ἵκοι:
<hom.od 5.190>	καὶ γὰρ ἐμοὶ νόος ἐστὶν ἐναίσιμος,  οὐδέ μοι αὐτῇ
<hom.od 5.191>	θυμὸς ἐνὶ στήθεσσι σιδήρεος, ἀλλ' ἐλεήμων.”

<hom.od 5.192>	ὣς ἄρα φωνήσας' ἡγήσατο δῖα θεάων
<hom.od 5.193>	καρπαλίμως: ὁ δ' ἔπειτα μετ' ἴχνια βαῖνε θεοῖο.
<hom.od 5.194>	ἷξον δὲ σπεῖος γλαφυρὸν θεὸς ἠδὲ καὶ ἀνήρ,
<hom.od 5.195>	καί ῥ' ὁ μὲν ἔνθα καθέζετ' ἐπὶ θρόνου ἔνθεν ἀνέστη
<hom.od 5.196>	̔Ερμείας, νύμφη δ' ἐτίθει πάρα πᾶσαν ἐδωδήν,
<hom.od 5.197>	ἔσθειν καὶ πίνειν, οἷα βροτοὶ ἄνδρες ἔδουσιν:
<hom.od 5.198>	αὐτὴ δ' ἀντίον ἷζεν ̓Οδυσσῆος θείοιο,
<hom.od 5.199>	τῇ δὲ παρ' ἀμβροσίην δμῳαὶ καὶ νέκταρ ἔθηκαν.
<hom.od 5.200>	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
<hom.od 5.201>	αὐτὰρ ἐπεὶ τάρπησαν ἐδητύος ἠδὲ ποτῆτος,
<hom.od 5.202>	τοῖς ἄρα μύθων ἦρχε Καλυψώ, δῖα θεάων:

<hom.od 5.203>	“διογενὲς Λαερτιάδη, πολυμήχαν' ̓Οδυσσεῦ,
<hom.od 5.204>	οὕτω δὴ οἶκόνδε φίλην ἐς πατρίδα γαῖαν
<hom.od 5.205>	αὐτίκα νῦν ἐθέλεις ἰέναι;  σὺ δὲ χαῖρε καὶ ἔμπης.
<hom.od 5.206>	εἴ γε μὲν εἰδείης σῇσι φρεσὶν ὅσσα τοι αἶσα
<hom.od 5.207>	κήδε' ἀναπλῆσαι, πρὶν πατρίδα γαῖαν ἱκέσθαι,
<hom.od 5.208>	ἐνθάδε κ' αὖθι μένων σὺν ἐμοὶ τόδε δῶμα φυλάσσοις
<hom.od 5.209>	ἀθάνατός τ' εἴης, ἱμειρόμενός περ ἰδέσθαι
<hom.od 5.210>	σὴν ἄλοχον,  τῆς τ' αἰὲν ἐέλδεαι ἤματα πάντα.
<hom.od 5.211>	οὐ μέν θην κείνης γε χερείων εὔχομαι εἶναι,
<hom.od 5.212>	οὐ δέμας οὐδὲ φυήν, ἐπεὶ οὔ πως οὐδὲ ἔοικεν
<hom.od 5.213>	θνητὰς ἀθανάτῃσι δέμας καὶ εἶδος ἐρίζειν.”

<hom.od 5.214>	τὴν δ' ἀπαμειβόμενος προσέφη πολύμητις ̓Οδυσσεύς:
<hom.od 5.215>	“πότνα θεά,  μή μοι τόδε χώεο: οἶδα καὶ αὐτὸς
<hom.od 5.216>	πάντα μάλ', οὕνεκα σεῖο περίφρων Πηνελόπεια
<hom.od 5.217>	εἶδος ἀκιδνοτέρη μέγεθός τ' εἰσάντα ἰδέσθαι:
<hom.od 5.218>	ἡ μὲν γὰρ βροτός ἐστι, σὺ δ' ἀθάνατος καὶ ἀγήρως.
<hom.od 5.219>	ἀλλὰ καὶ ὣς ἐθέλω καὶ ἐέλδομαι ἤματα πάντα
<hom.od 5.220>	οἴκαδέ τ' ἐλθέμεναι καὶ νόστιμον ἦμαρ ἰδέσθαι.
<hom.od 5.221>	εἰ δ' αὖ τις ῥαίῃσι θεῶν ἐνὶ οἴνοπι πόντῳ,
<hom.od 5.222>	τλήσομαι ἐν στήθεσσιν ἔχων ταλαπενθέα θυμόν:
<hom.od 5.223>	ἤδη γὰρ μάλα πολλὰ πάθον καὶ πολλὰ μόγησα
<hom.od 5.224>	κύμασι καὶ πολέμῳ: μετὰ καὶ τόδε τοῖσι γενέσθω.”

<hom.od 5.225>	ὣς ἔφατ', ἠέλιος δ' ἄρ' ἔδυ καὶ ἐπὶ κνέφας ἦλθεν:
<hom.od 5.226>	ἐλθόντες δ' ἄρα τώ γε μυχῷ σπείους γλαφυροῖο
<hom.od 5.227>	τερπέσθην φιλότητι, παρ' ἀλλήλοισι μένοντες.

<hom.od 5.228>	ἦμος δ' ἠριγένεια φάνη ῥοδοδάκτυλος ̓Ηώς,
<hom.od 5.229>	αὐτίχ' ὁ μὲν χλαῖνάν τε χιτῶνά τε ἕννυτ' ̓Οδυσσεύς,
<hom.od 5.230>	αὐτὴ δ' ἀργύφεον φᾶρος μέγα ἕννυτο νύμφη,
<hom.od 5.231>	λεπτὸν καὶ χαρίεν, περὶ δὲ ζώνην βάλετ' ἰξυῖ
<hom.od 5.232>	καλὴν χρυσείην, κεφαλῇ δ' ἐφύπερθε καλύπτρην.
<hom.od 5.233>	καὶ τότ' ̓Οδυσσῆι μεγαλήτορι μήδετο πομπήν:
<hom.od 5.234>	δῶκέν οἱ πέλεκυν μέγαν, ἄρμενον ἐν παλάμῃσι,
<hom.od 5.235>	χάλκεον,  ἀμφοτέρωθεν ἀκαχμένον: αὐτὰρ ἐν αὐτῷ
<hom.od 5.236>	στειλειὸν περικαλλὲς ἐλάινον, εὖ ἐναρηρός:
<hom.od 5.237>	δῶκε δ' ἔπειτα σκέπαρνον ἐύξοον: ἦρχε δ' ὁδοῖο
<hom.od 5.238>	νήσου ἐπ' ἐσχατιῆς, ὅθι δένδρεα μακρὰ πεφύκει,
<hom.od 5.239>	κλήθρη τ' αἴγειρός τ', ἐλάτη τ' ἦν οὐρανομήκης,
<hom.od 5.240>	αὖα πάλαι,  περίκηλα, τά οἱ πλώοιεν ἐλαφρῶς.
<hom.od 5.241>	αὐτὰρ ἐπεὶ δὴ δεῖξ', ὅθι δένδρεα μακρὰ πεφύκει,
<hom.od 5.242>	ἡ μὲν ἔβη πρὸς δῶμα Καλυψώ, δῖα θεάων,
<hom.od 5.243>	αὐτὰρ ὁ τάμνετο δοῦρα: θοῶς δέ οἱ ἤνυτο ἔργον.
<hom.od 5.244>	εἴκοσι δ' ἔκβαλε πάντα, πελέκκησεν δ' ἄρα χαλκῷ,
<hom.od 5.245>	ξέσσε δ' ἐπισταμένως καὶ ἐπὶ στάθμην ἴθυνεν.
<hom.od 5.246>	τόφρα δ' ἔνεικε τέρετρα Καλυψώ, δῖα θεάων:
<hom.od 5.247>	τέτρηνεν δ' ἄρα πάντα καὶ ἥρμοσεν ἀλλήλοισιν,
<hom.od 5.248>	γόμφοισιν δ' ἄρα τήν γε καὶ ἁρμονίῃσιν ἄρασσεν.
<hom.od 5.249>	ὅσσον τίς τ' ἔδαφος νηὸς τορνώσεται ἀνὴρ
<hom.od 5.250>	φορτίδος εὐρείης,  ἐὺ εἰδὼς τεκτοσυνάων,
<hom.od 5.251>	τόσσον ἔπ' εὐρεῖαν σχεδίην ποιήσατ' ̓Οδυσσεύς.
<hom.od 5.252>	ἴκρια δὲ στήσας, ἀραρὼν θαμέσι σταμίνεσσι,
<hom.od 5.253>	ποίει: ἀτὰρ μακρῇσιν ἐπηγκενίδεσσι τελεύτα.
<hom.od 5.254>	ἐν δ' ἱστὸν ποίει καὶ ἐπίκριον ἄρμενον αὐτῷ:
<hom.od 5.255>	πρὸς δ' ἄρα πηδάλιον ποιήσατο,  ὄφρ' ἰθύνοι.
<hom.od 5.256>	φράξε δέ μιν ῥίπεσσι διαμπερὲς οἰσυί̈νῃσι
<hom.od 5.257>	κύματος εἶλαρ ἔμεν: πολλὴν δ' ἐπεχεύατο ὕλην.
<hom.od 5.258>	τόφρα δὲ φάρε' ἔνεικε Καλυψώ, δῖα θεάων,
<hom.od 5.259>	ἱστία ποιήσασθαι: ὁ δ' εὖ τεχνήσατο καὶ τά.
<hom.od 5.260>	ἐν δ' ὑπέρας τε κάλους τε πόδας τ' ἐνέδησεν ἐν αὐτῇ,
<hom.od 5.261>	μοχλοῖσιν δ' ἄρα τήν γε κατείρυσεν εἰς ἅλα δῖαν.

<hom.od 5.262>	τέτρατον ἦμαρ ἔην, καὶ τῷ τετέλεστο ἅπαντα:
<hom.od 5.263>	τῷ δ' ἄρα πέμπτῳ πέμπ' ἀπὸ νήσου δῖα Καλυψώ,
<hom.od 5.264>	εἵματά τ' ἀμφιέσασα θυώδεα καὶ λούσασα.
<hom.od 5.265>	ἐν δέ οἱ ἀσκὸν ἔθηκε θεὰ μέλανος οἴνοιο
<hom.od 5.266>	τὸν ἕτερον, ἕτερον δ' ὕδατος μέγαν, ἐν δὲ καὶ ᾖα
<hom.od 5.267>	κωρύκῳ: ἐν δέ οἱ ὄψα τίθει μενοεικέα πολλά:
<hom.od 5.268>	οὖρον δὲ προέηκεν ἀπήμονά τε λιαρόν τε.
<hom.od 5.269>	γηθόσυνος δ' οὔρῳ πέτας' ἱστία δῖος ̓Οδυσσεύς.
<hom.od 5.270>	αὐτὰρ ὁ πηδαλίῳ ἰθύνετο τεχνηέντως
<hom.od 5.271>	ἥμενος, οὐδέ οἱ ὕπνος ἐπὶ βλεφάροισιν ἔπιπτεν
<hom.od 5.272>	Πληιάδας τ' ἐσορῶντι καὶ ὀψὲ δύοντα Βοώτην
<hom.od 5.273>	̓́Αρκτον θ', ἣν καὶ ἄμαξαν ἐπίκλησιν καλέουσιν,
<hom.od 5.274>	ἥ τ' αὐτοῦ στρέφεται καί τ' ̓Ωρίωνα δοκεύει,
<hom.od 5.275>	οἴη δ' ἄμμορός ἐστι λοετρῶν ̓Ωκεανοῖο:
<hom.od 5.276>	τὴν γὰρ δή μιν ἄνωγε Καλυψώ, δῖα θεάων,
<hom.od 5.277>	ποντοπορευέμεναι ἐπ' ἀριστερὰ χειρὸς ἔχοντα.
<hom.od 5.278>	ἑπτὰ δὲ καὶ δέκα μὲν πλέεν ἤματα ποντοπορεύων,
<hom.od 5.279>	ὀκτωκαιδεκάτῃ δ' ἐφάνη ὄρεα σκιόεντα
<hom.od 5.280>	γαίης Φαιήκων,  ὅθι τ' ἄγχιστον πέλεν αὐτῷ:
<hom.od 5.281>	εἴσατο δ' ὡς ὅτε ῥινὸν ἐν ἠεροειδέι πόντῳ.

<hom.od 5.282>	τὸν δ' ἐξ Αἰθιόπων ἀνιὼν κρείων ἐνοσίχθων
<hom.od 5.283>	τηλόθεν ἐκ Σολύμων ὀρέων ἴδεν: εἴσατο γάρ οἱ
<hom.od 5.284>	πόντον ἐπιπλώων. ὁ δ' ἐχώσατο κηρόθι μᾶλλον,
<hom.od 5.285>	κινήσας δὲ κάρη προτὶ ὃν μυθήσατο θυμόν:

<hom.od 5.286>	“ὢ πόποι, ἦ μάλα δὴ μετεβούλευσαν θεοὶ ἄλλως
<hom.od 5.287>	ἀμφ' ̓Οδυσῆι ἐμεῖο μετ' Αἰθιόπεσσιν ἐόντος,
<hom.od 5.288>	καὶ δὴ Φαιήκων γαίης σχεδόν, ἔνθα οἱ αἶσα
<hom.od 5.289>	ἐκφυγέειν μέγα πεῖραρ ὀιζύος, ἥ μιν ἱκάνει.
<hom.od 5.290>	ἀλλ' ἔτι μέν μίν φημι ἅδην ἐλάαν κακότητος.”

<hom.od 5.291>	ὣς εἰπὼν σύναγεν νεφέλας, ἐτάραξε δὲ πόντον
<hom.od 5.292>	χερσὶ τρίαιναν ἑλών: πάσας δ' ὀρόθυνεν ἀέλλας
<hom.od 5.293>	παντοίων ἀνέμων, σὺν δὲ νεφέεσσι κάλυψε
<hom.od 5.294>	γαῖαν ὁμοῦ καὶ πόντον: ὀρώρει δ' οὐρανόθεν νύξ.
<hom.od 5.295>	σὺν δ' Εὖρός τε Νότος τ' ἔπεσον Ζέφυρός τε δυσαὴς
<hom.od 5.296>	καὶ Βορέης αἰθρηγενέτης, μέγα κῦμα κυλίνδων.
<hom.od 5.297>	καὶ τότ' ̓Οδυσσῆος λύτο γούνατα καὶ φίλον ἦτορ,
<hom.od 5.298>	ὀχθήσας δ' ἄρα εἶπε πρὸς ὃν μεγαλήτορα θυμόν:

<hom.od 5.299>	“ὤ μοι ἐγὼ δειλός, τί νύ μοι μήκιστα γένηται;
<hom.od 5.300>	δείδω μὴ δὴ πάντα θεὰ νημερτέα εἶπεν,
<hom.od 5.301>	ἥ μ' ἔφατ' ἐν πόντῳ, πρὶν πατρίδα γαῖαν ἱκέσθαι,
<hom.od 5.302>	ἄλγε' ἀναπλήσειν: τὰ δὲ δὴ νῦν πάντα τελεῖται.
<hom.od 5.303>	οἵοισιν νεφέεσσι περιστέφει οὐρανὸν εὐρὺν
<hom.od 5.304>	Ζεύς, ἐτάραξε δὲ πόντον, ἐπισπέρχουσι δ' ἄελλαι
<hom.od 5.305>	παντοίων ἀνέμων.  νῦν μοι σῶς αἰπὺς ὄλεθρος.
<hom.od 5.306>	τρὶς μάκαρες Δαναοὶ καὶ τετράκις, οἳ τότ' ὄλοντο
<hom.od 5.307>	Τροίῃ ἐν εὐρείῃ χάριν ̓Ατρεί̈δῃσι φέροντες.
<hom.od 5.308>	ὡς δὴ ἐγώ γ' ὄφελον θανέειν καὶ πότμον ἐπισπεῖν
<hom.od 5.309>	ἤματι τῷ ὅτε μοι πλεῖστοι χαλκήρεα δοῦρα
<hom.od 5.310>	Τρῶες ἐπέρριψαν περὶ Πηλεί̈ωνι θανόντι.
<hom.od 5.311>	τῷ κ' ἔλαχον κτερέων, καί μευ κλέος ἦγον ̓Αχαιοί:
<hom.od 5.312>	νῦν δέ λευγαλέῳ θανάτῳ εἵμαρτο ἁλῶναι.”

<hom.od 5.313>	ὣς ἄρα μιν εἰπόντ' ἔλασεν μέγα κῦμα κατ' ἄκρης
<hom.od 5.314>	δεινὸν ἐπεσσύμενον, περὶ δὲ σχεδίην ἐλέλιξε.
<hom.od 5.315>	τῆλε δ' ἀπὸ σχεδίης αὐτὸς πέσε,  πηδάλιον δὲ
<hom.od 5.316>	ἐκ χειρῶν προέηκε: μέσον δέ οἱ ἱστὸν ἔαξεν
<hom.od 5.317>	δεινὴ μισγομένων ἀνέμων ἐλθοῦσα θύελλα,
<hom.od 5.318>	τηλοῦ δὲ σπεῖρον καὶ ἐπίκριον ἔμπεσε πόντῳ.
<hom.od 5.319>	τὸν δ' ἄρ' ὑπόβρυχα θῆκε πολὺν χρόνον, οὐδ' ἐδυνάσθη
<hom.od 5.320>	αἶψα μάλ' ἀνσχεθέειν μεγάλου ὑπὸ κύματος ὁρμῆς:
<hom.od 5.321>	εἵματα γάρ ῥ' ἐβάρυνε, τά οἱ πόρε δῖα Καλυψώ.
<hom.od 5.322>	ὀψὲ δὲ δή ῥ' ἀνέδυ, στόματος δ' ἐξέπτυσεν ἅλμην
<hom.od 5.323>	πικρήν, ἥ οἱ πολλὴ ἀπὸ κρατὸς κελάρυζεν.
<hom.od 5.324>	ἀλλ' οὐδ' ὣς σχεδίης ἐπελήθετο, τειρόμενός περ,
<hom.od 5.325>	ἀλλὰ μεθορμηθεὶς ἐνὶ κύμασιν ἐλλάβετ' αὐτῆς,
<hom.od 5.326>	ἐν μέσσῃ δὲ καθῖζε τέλος θανάτου ἀλεείνων.
<hom.od 5.327>	τὴν δ' ἐφόρει μέγα κῦμα κατὰ ῥόον ἔνθα καὶ ἔνθα.
<hom.od 5.328>	ὡς δ' ὅτ' ὀπωρινὸς Βορέης φορέῃσιν ἀκάνθας
<hom.od 5.329>	ἂμ πεδίον, πυκιναὶ δὲ πρὸς ἀλλήλῃσιν ἔχονται,
<hom.od 5.330>	ὣς τὴν ἂμ πέλαγος ἄνεμοι φέρον ἔνθα καὶ ἔνθα:
<hom.od 5.331>	ἄλλοτε μέν τε Νότος Βορέῃ προβάλεσκε φέρεσθαι,
<hom.od 5.332>	ἄλλοτε δ' αὖτ' Εὖρος Ζεφύρῳ εἴξασκε διώκειν.

<hom.od 5.333>	τὸν δὲ ἴδεν Κάδμου θυγάτηρ, καλλίσφυρος ̓Ινώ,
<hom.od 5.334>	Λευκοθέη, ἣ πρὶν μὲν ἔην βροτὸς αὐδήεσσα,
<hom.od 5.335>	νῦν δ' ἁλὸς ἐν πελάγεσσι θεῶν ἒξ ἔμμορε τιμῆς.
<hom.od 5.336>	ἥ ῥ' ̓Οδυσῆ' ἐλέησεν ἀλώμενον, ἄλγε' ἔχοντα,
<hom.od 5.337>	αἰθυίῃ δ' ἐικυῖα ποτῇ ἀνεδύσετο λίμνης,
<hom.od 5.338>	ἷζε δ' ἐπὶ σχεδίης πολυδέσμου εἶπέ τε μῦθον:

<hom.od 5.339>	“κάμμορε, τίπτε τοι ὧδε Ποσειδάων ἐνοσίχθων
<hom.od 5.340>	ὠδύσατ' ἐκπάγλως,  ὅτι τοι κακὰ πολλὰ φυτεύει;
<hom.od 5.341>	οὐ μὲν δή σε καταφθίσει μάλα περ μενεαίνων.
<hom.od 5.342>	ἀλλὰ μάλ' ὧδ' ἔρξαι, δοκέεις δέ μοι οὐκ ἀπινύσσειν:
<hom.od 5.343>	εἵματα ταῦτ' ἀποδὺς σχεδίην ἀνέμοισι φέρεσθαι
<hom.od 5.344>	κάλλιπ', ἀτὰρ χείρεσσι νέων ἐπιμαίεο νόστου
<hom.od 5.345>	γαίης Φαιήκων,  ὅθι τοι μοῖρ' ἐστὶν ἀλύξαι.
<hom.od 5.346>	τῆ δέ, τόδε κρήδεμνον ὑπὸ στέρνοιο τανύσσαι
<hom.od 5.347>	ἄμβροτον: οὐδέ τί τοι παθέειν δέος οὐδ' ἀπολέσθαι.
<hom.od 5.348>	αὐτὰρ ἐπὴν χείρεσσιν ἐφάψεαι ἠπείροιο,
<hom.od 5.349>	ἂψ ἀπολυσάμενος βαλέειν εἰς οἴνοπα πόντον
<hom.od 5.350>	πολλὸν ἀπ' ἠπείρου,  αὐτὸς δ' ἀπονόσφι τραπέσθαι.”

<hom.od 5.351>	ὣς ἄρα φωνήσασα θεὰ κρήδεμνον ἔδωκεν,
<hom.od 5.352>	αὐτὴ δ' ἂψ ἐς πόντον ἐδύσετο κυμαίνοντα
<hom.od 5.353>	αἰθυίῃ ἐικυῖα: μέλαν δέ ἑ κῦμα κάλυψεν.
<hom.od 5.354>	αὐτὰρ ὁ μερμήριξε πολύτλας δῖος ̓Οδυσσεύς,
<hom.od 5.355>	ὀχθήσας δ' ἄρα εἶπε πρὸς ὃν μεγαλήτορα θυμόν:

<hom.od 5.356>	“ὤ μοι ἐγώ, μή τίς μοι ὑφαίνῃσιν δόλον αὖτε
<hom.od 5.357>	ἀθανάτων, ὅ τέ με σχεδίης ἀποβῆναι ἀνώγει.
<hom.od 5.358>	ἀλλὰ μάλ' οὔ πω πείσομ', ἐπεὶ ἑκὰς ὀφθαλμοῖσιν
<hom.od 5.359>	γαῖαν ἐγὼν ἰδόμην, ὅθι μοι φάτο φύξιμον εἶναι.
<hom.od 5.360>	ἀλλὰ μάλ' ὧδ' ἔρξω,  δοκέει δέ μοι εἶναι ἄριστον:
<hom.od 5.361>	ὄφρ' ἂν μέν κεν δούρατ' ἐν ἁρμονίῃσιν ἀρήρῃ,
<hom.od 5.362>	τόφρ' αὐτοῦ μενέω καὶ τλήσομαι ἄλγεα πάσχων:
<hom.od 5.363>	αὐτὰρ ἐπὴν δή μοι σχεδίην διὰ κῦμα τινάξῃ,
<hom.od 5.364>	νήξομ', ἐπεὶ οὐ μέν τι πάρα προνοῆσαι ἄμεινον.”

<hom.od 5.365>	ἧος ὁ ταῦθ' ὥρμαινε κατὰ φρένα καὶ κατὰ θυμόν,
<hom.od 5.366>	ὦρσε δ' ἐπὶ μέγα κῦμα Ποσειδάων ἐνοσίχθων,
<hom.od 5.367>	δεινόν τ' ἀργαλέον τε, κατηρεφές, ἤλασε δ' αὐτόν.
<hom.od 5.368>	ὡς δ' ἄνεμος ζαὴς ἠί̈ων θημῶνα τινάξῃ
<hom.od 5.369>	καρφαλέων: τὰ μὲν ἄρ τε διεσκέδας' ἄλλυδις ἄλλῃ:
<hom.od 5.370>	ὣς τῆς δούρατα μακρὰ διεσκέδας'.  αὐτὰρ ̓Οδυσσεὺς
<hom.od 5.371>	ἀμφ' ἑνὶ δούρατι βαῖνε, κέληθ' ὡς ἵππον ἐλαύνων,
<hom.od 5.372>	εἵματα δ' ἐξαπέδυνε, τά οἱ πόρε δῖα Καλυψώ.
<hom.od 5.373>	αὐτίκα δὲ κρήδεμνον ὑπὸ στέρνοιο τάνυσσεν,
<hom.od 5.374>	αὐτὸς δὲ πρηνὴς ἁλὶ κάππεσε, χεῖρε πετάσσας,
<hom.od 5.375>	νηχέμεναι μεμαώς.  ἴδε δὲ κρείων ἐνοσίχθων,
<hom.od 5.376>	κινήσας δὲ κάρη προτὶ ὃν μυθήσατο θυμόν:

<hom.od 5.377>	“οὕτω νῦν κακὰ πολλὰ παθὼν ἀλόω κατὰ πόντον,
<hom.od 5.378>	εἰς ὅ κεν ἀνθρώποισι διοτρεφέεσσι μιγήῃς.
<hom.od 5.379>	ἀλλ' οὐδ' ὥς σε ἔολπα ὀνόσσεσθαι κακότητος.”

<hom.od 5.380>	ὣς ἄρα φωνήσας ἵμασεν καλλίτριχας ἵππους,
<hom.od 5.381>	ἵκετο δ' εἰς Αἰγάς, ὅθι οἱ κλυτὰ δώματ' ἔασιν.

<hom.od 5.382>	αὐτὰρ ̓Αθηναίη κούρη Διὸς ἄλλ' ἐνόησεν.
<hom.od 5.383>	ἦ τοι τῶν ἄλλων ἀνέμων κατέδησε κελεύθους,
<hom.od 5.384>	παύσασθαι δ' ἐκέλευσε καὶ εὐνηθῆναι ἅπαντας:
<hom.od 5.385>	ὦρσε δ' ἐπὶ κραιπνὸν Βορέην,  πρὸ δὲ κύματ' ἔαξεν,
<hom.od 5.386>	ἧος ὃ Φαιήκεσσι φιληρέτμοισι μιγείη
<hom.od 5.387>	διογενὴς ̓Οδυσεὺς θάνατον καὶ κῆρας ἀλύξας.

<hom.od 5.388>	ἔνθα δύω νύκτας δύο τ' ἤματα κύματι πηγῷ
<hom.od 5.389>	πλάζετο, πολλὰ δέ οἱ κραδίη προτιόσσετ' ὄλεθρον.
<hom.od 5.390>	ἀλλ' ὅτε δὴ τρίτον ἦμαρ ἐυπλόκαμος τέλες' ̓Ηώς,
<hom.od 5.391>	καὶ τότ' ἔπειτ' ἄνεμος μὲν ἐπαύσατο ἠδὲ γαλήνη
<hom.od 5.392>	ἔπλετο νηνεμίη: ὁ δ' ἄρα σχεδὸν εἴσιδε γαῖαν
<hom.od 5.393>	ὀξὺ μάλα προϊδών, μεγάλου ὑπὸ κύματος ἀρθείς.
<hom.od 5.394>	ὡς δ' ὅτ' ἂν ἀσπάσιος βίοτος παίδεσσι φανήῃ
<hom.od 5.395>	πατρός,  ὃς ἐν νούσῳ κεῖται κρατέρ' ἄλγεα πάσχων,
<hom.od 5.396>	δηρὸν τηκόμενος, στυγερὸς δέ οἱ ἔχραε δαίμων,
<hom.od 5.397>	ἀσπάσιον δ' ἄρα τόν γε θεοὶ κακότητος ἔλυσαν,
<hom.od 5.398>	ὣς ̓Οδυσεῖ ἀσπαστὸν ἐείσατο γαῖα καὶ ὕλη,
<hom.od 5.399>	νῆχε δ' ἐπειγόμενος ποσὶν ἠπείρου ἐπιβῆναι.
<hom.od 5.400>	ἀλλ' ὅτε τόσσον ἀπῆν ὅσσον τε γέγωνε βοήσας,
<hom.od 5.401>	καὶ δὴ δοῦπον ἄκουσε ποτὶ σπιλάδεσσι θαλάσσης:
<hom.od 5.402>	ῥόχθει γὰρ μέγα κῦμα ποτὶ ξερὸν ἠπείροιο
<hom.od 5.403>	δεινὸν ἐρευγόμενον, εἴλυτο δὲ πάνθ' ἁλὸς ἄχνῃ:
<hom.od 5.404>	οὐ γὰρ ἔσαν λιμένες νηῶν ὄχοι, οὐδ' ἐπιωγαί.
<hom.od 5.405>	ἀλλ' ἀκταὶ προβλῆτες ἔσαν σπιλάδες τε πάγοι τε:
<hom.od 5.406>	καὶ τότ' ̓Οδυσσῆος λύτο γούνατα καὶ φίλον ἦτορ,
<hom.od 5.407>	ὀχθήσας δ' ἄρα εἶπε πρὸς ὃν μεγαλήτορα θυμόν:

<hom.od 5.408>	“ὤ μοι, ἐπεὶ δὴ γαῖαν ἀελπέα δῶκεν ἰδέσθαι
<hom.od 5.409>	Ζεύς, καὶ δὴ τόδε λαῖτμα διατμήξας ἐπέρησα,
<hom.od 5.410>	ἔκβασις οὔ πῃ φαίνεθ' ἁλὸς πολιοῖο θύραζε:
<hom.od 5.411>	ἔκτοσθεν μὲν γὰρ πάγοι ὀξέες, ἀμφὶ δὲ κῦμα
<hom.od 5.412>	βέβρυχεν ῥόθιον, λισσὴ δ' ἀναδέδρομε πέτρη,
<hom.od 5.413>	ἀγχιβαθὴς δὲ θάλασσα, καὶ οὔ πως ἔστι πόδεσσι
<hom.od 5.414>	στήμεναι ἀμφοτέροισι καὶ ἐκφυγέειν κακότητα:
<hom.od 5.415>	μή πώς μ' ἐκβαίνοντα βάλῃ λίθακι ποτὶ πέτρῃ
<hom.od 5.416>	κῦμα μέγ' ἁρπάξαν: μελέη δέ μοι ἔσσεται ὁρμή.
<hom.od 5.417>	εἰ δέ κ' ἔτι προτέρω παρανήξομαι, ἤν που ἐφεύρω
<hom.od 5.418>	ἠιόνας τε παραπλῆγας λιμένας τε θαλάσσης,
<hom.od 5.419>	δείδω μή μ' ἐξαῦτις ἀναρπάξασα θύελλα
<hom.od 5.420>	πόντον ἐπ' ἰχθυόεντα φέρῃ βαρέα στενάχοντα,
<hom.od 5.421>	ἠέ τί μοι καὶ κῆτος ἐπισσεύῃ μέγα δαίμων
<hom.od 5.422>	ἐξ ἁλός, οἷά τε πολλὰ τρέφει κλυτὸς ̓Αμφιτρίτη:
<hom.od 5.423>	οἶδα γάρ, ὥς μοι ὀδώδυσται κλυτὸς ἐννοσίγαιος.”

<hom.od 5.424>	ἧος ὁ ταῦθ' ὥρμαινε κατὰ φρένα καὶ κατὰ θυμόν,
<hom.od 5.425>	τόφρα δέ μιν μέγα κῦμα φέρε τρηχεῖαν ἐπ' ἀκτήν.
<hom.od 5.426>	ἔνθα κ' ἀπὸ ῥινοὺς δρύφθη, σὺν δ' ὀστέ' ἀράχθη,
<hom.od 5.427>	εἰ μὴ ἐπὶ φρεσὶ θῆκε θεά, γλαυκῶπις ̓Αθήνη:
<hom.od 5.428>	ἀμφοτέρῃσι δὲ χερσὶν ἐπεσσύμενος λάβε πέτρης,
<hom.od 5.429>	τῆς ἔχετο στενάχων, ἧος μέγα κῦμα παρῆλθε.
<hom.od 5.430>	καὶ τὸ μὲν ὣς ὑπάλυξε,  παλιρρόθιον δέ μιν αὖτις
<hom.od 5.431>	πλῆξεν ἐπεσσύμενον, τηλοῦ δέ μιν ἔμβαλε πόντῳ.
<hom.od 5.432>	ὡς δ' ὅτε πουλύποδος θαλάμης ἐξελκομένοιο
<hom.od 5.433>	πρὸς κοτυληδονόφιν πυκιναὶ λάιγγες ἔχονται,
<hom.od 5.434>	ὣς τοῦ πρὸς πέτρῃσι θρασειάων ἀπὸ χειρῶν
<hom.od 5.435>	ῥινοὶ ἀπέδρυφθεν: τὸν δὲ μέγα κῦμα κάλυψεν.
<hom.od 5.436>	ἔνθα κε δὴ δύστηνος ὑπὲρ μόρον ὤλετ' ̓Οδυσσεύς,
<hom.od 5.437>	εἰ μὴ ἐπιφροσύνην δῶκε γλαυκῶπις ̓Αθήνη.
<hom.od 5.438>	κύματος ἐξαναδύς, τά τ' ἐρεύγεται ἤπειρόνδε,
<hom.od 5.439>	νῆχε παρέξ, ἐς γαῖαν ὁρώμενος, εἴ που ἐφεύροι
<hom.od 5.440>	ἠιόνας τε παραπλῆγας λιμένας τε θαλάσσης.
<hom.od 5.441>	ἀλλ' ὅτε δὴ ποταμοῖο κατὰ στόμα καλλιρόοιο
<hom.od 5.442>	ἷξε νέων, τῇ δή οἱ ἐείσατο χῶρος ἄριστος,
<hom.od 5.443>	λεῖος πετράων, καὶ ἐπὶ σκέπας ἦν ἀνέμοιο,
<hom.od 5.444>	ἔγνω δὲ προρέοντα καὶ εὔξατο ὃν κατὰ θυμόν:

<hom.od 5.445>	“κλῦθι,  ἄναξ, ὅτις ἐσσί: πολύλλιστον δέ ς' ἱκάνω,
<hom.od 5.446>	φεύγων ἐκ πόντοιο Ποσειδάωνος ἐνιπάς.
<hom.od 5.447>	αἰδοῖος μέν τ' ἐστὶ καὶ ἀθανάτοισι θεοῖσιν
<hom.od 5.448>	ἀνδρῶν ὅς τις ἵκηται ἀλώμενος, ὡς καὶ ἐγὼ νῦν
<hom.od 5.449>	σόν τε ῥόον σά τε γούναθ' ἱκάνω πολλὰ μογήσας.
<hom.od 5.450>	ἀλλ' ἐλέαιρε,  ἄναξ: ἱκέτης δέ τοι εὔχομαι εἶναι.”

<hom.od 5.451>	ὣς φάθ', ὁ δ' αὐτίκα παῦσεν ἑὸν ῥόον, ἔσχε δὲ κῦμα,
<hom.od 5.452>	πρόσθε δέ οἱ ποίησε γαλήνην, τὸν δ' ἐσάωσεν
<hom.od 5.453>	ἐς ποταμοῦ προχοάς. ὁ δ' ἄρ' ἄμφω γούνατ' ἔκαμψε
<hom.od 5.454>	χεῖράς τε στιβαράς. ἁλὶ γὰρ δέδμητο φίλον κῆρ.
<hom.od 5.455>	ᾤδεε δὲ χρόα πάντα,  θάλασσα δὲ κήκιε πολλὴ
<hom.od 5.456>	ἂν στόμα τε ῥῖνάς θ': ὁ δ' ἄρ' ἄπνευστος καὶ ἄναυδος
<hom.od 5.457>	κεῖτ' ὀλιγηπελέων, κάματος δέ μιν αἰνὸς ἵκανεν.
<hom.od 5.458>	ἀλλ' ὅτε δή ῥ' ἄμπνυτο καὶ ἐς φρένα θυμὸς ἀγέρθη,
<hom.od 5.459>	καὶ τότε δὴ κρήδεμνον ἀπὸ ἕο λῦσε θεοῖο.
<hom.od 5.460>	καὶ τὸ μὲν ἐς ποταμὸν ἁλιμυρήεντα μεθῆκεν,
<hom.od 5.461>	ἂψ δ' ἔφερεν μέγα κῦμα κατὰ ῥόον, αἶψα δ' ἄρ' ̓Ινὼ
<hom.od 5.462>	δέξατο χερσὶ φίλῃσιν: ὁ δ' ἐκ ποταμοῖο λιασθεὶς
<hom.od 5.463>	σχοίνῳ ὑπεκλίνθη, κύσε δὲ ζείδωρον ἄρουραν.
<hom.od 5.464>	ὀχθήσας δ' ἄρα εἶπε πρὸς ὃν μεγαλήτορα θυμόν:

<hom.od 5.465>	“ὤ μοι ἐγώ,  τί πάθω; τί νύ μοι μήκιστα γένηται;
<hom.od 5.466>	εἰ μέν κ' ἐν ποταμῷ δυσκηδέα νύκτα φυλάσσω,
<hom.od 5.467>	μή μ' ἄμυδις στίβη τε κακὴ καὶ θῆλυς ἐέρση
<hom.od 5.468>	ἐξ ὀλιγηπελίης δαμάσῃ κεκαφηότα θυμόν:
<hom.od 5.469>	αὔρη δ' ἐκ ποταμοῦ ψυχρὴ πνέει ἠῶθι πρό.
<hom.od 5.470>	εἰ δέ κεν ἐς κλιτὺν ἀναβὰς καὶ δάσκιον ὕλην
<hom.od 5.471>	θάμνοις ἐν πυκινοῖσι καταδράθω, εἴ με μεθείη
<hom.od 5.472>	ῥῖγος καὶ κάματος, γλυκερὸς δέ μοι ὕπνος ἐπέλθῃ,
<hom.od 5.473>	δείδω, μὴ θήρεσσιν ἕλωρ καὶ κύρμα γένωμαι.”

<hom.od 5.474>	ὣς ἄρα οἱ φρονέοντι δοάσσατο κέρδιον εἶναι:
<hom.od 5.475>	βῆ ῥ' ἴμεν εἰς ὕλην: τὴν δὲ σχεδὸν ὕδατος εὗρεν
<hom.od 5.476>	ἐν περιφαινομένῳ: δοιοὺς δ' ἄρ' ὑπήλυθε θάμνους,
<hom.od 5.477>	ἐξ ὁμόθεν πεφυῶτας: ὁ μὲν φυλίης, ὁ δ' ἐλαίης.
<hom.od 5.478>	τοὺς μὲν ἄρ' οὔτ' ἀνέμων διάη μένος ὑγρὸν ἀέντων,
<hom.od 5.479>	οὔτε ποτ' ἠέλιος φαέθων ἀκτῖσιν ἔβαλλεν,
<hom.od 5.480>	οὔτ' ὄμβρος περάασκε διαμπερές: ὣς ἄρα πυκνοὶ
<hom.od 5.481>	ἀλλήλοισιν ἔφυν ἐπαμοιβαδίς: οὓς ὑπ' ̓Οδυσσεὺς
<hom.od 5.482>	δύσετ'. ἄφαρ δ' εὐνὴν ἐπαμήσατο χερσὶ φίλῃσιν
<hom.od 5.483>	εὐρεῖαν: φύλλων γὰρ ἔην χύσις ἤλιθα πολλή,
<hom.od 5.484>	ὅσσον τ' ἠὲ δύω ἠὲ τρεῖς ἄνδρας ἔρυσθαι
<hom.od 5.485>	ὥρῃ χειμερίῃ,  εἰ καὶ μάλα περ χαλεπαίνοι.
<hom.od 5.486>	τὴν μὲν ἰδὼν γήθησε πολύτλας δῖος ̓Οδυσσεύς,
<hom.od 5.487>	ἐν δ' ἄρα μέσσῃ λέκτο, χύσιν δ' ἐπεχεύατο φύλλων.
<hom.od 5.488>	ὡς δ' ὅτε τις δαλὸν σποδιῇ ἐνέκρυψε μελαίνῃ
<hom.od 5.489>	ἀγροῦ ἐπ' ἐσχατιῆς, ᾧ μὴ πάρα γείτονες ἄλλοι,
<hom.od 5.490>	σπέρμα πυρὸς σώζων,  ἵνα μή ποθεν ἄλλοθεν αὔοι,
<hom.od 5.491>	ὣς ̓Οδυσεὺς φύλλοισι καλύψατο: τῷ δ' ἄρ' ̓Αθήνη
<hom.od 5.492>	ὕπνον ἐπ' ὄμμασι χεῦ', ἵνα μιν παύσειε τάχιστα
<hom.od 5.493>	δυσπονέος καμάτοιο φίλα βλέφαρ' ἀμφικαλύψας.

<hom.od 6.1>	ὣς ὁ μὲν ἔνθα καθεῦδε πολύτλας δῖος ̓Οδυσσεὺς
<hom.od 6.2>	ὕπνῳ καὶ καμάτῳ ἀρημένος: αὐτὰρ ̓Αθήνη
<hom.od 6.3>	βῆ ῥ' ἐς Φαιήκων ἀνδρῶν δῆμόν τε πόλιν τε,
<hom.od 6.4>	οἳ πρὶν μέν ποτ' ἔναιον ἐν εὐρυχόρῳ ̔Υπερείῃ,
<hom.od 6.5>	ἀγχοῦ Κυκλώπων ἀνδρῶν ὑπερηνορεόντων,
<hom.od 6.6>	οἵ σφεας σινέσκοντο, βίηφι δὲ φέρτεροι ἦσαν.
<hom.od 6.7>	ἔνθεν ἀναστήσας ἄγε Ναυσίθοος θεοειδής,
<hom.od 6.8>	εἷσεν δὲ Σχερίῃ, ἑκὰς ἀνδρῶν ἀλφηστάων,
<hom.od 6.9>	ἀμφὶ δὲ τεῖχος ἔλασσε πόλει, καὶ ἐδείματο οἴκους,
<hom.od 6.10>	καὶ νηοὺς ποίησε θεῶν,  καὶ ἐδάσσατ' ἀρούρας.
<hom.od 6.11>	ἀλλ' ὁ μὲν ἤδη κηρὶ δαμεὶς ̓́Αϊδόσδε βεβήκει,
<hom.od 6.12>	̓Αλκίνοος δὲ τότ' ἦρχε, θεῶν ἄπο μήδεα εἰδώς.
<hom.od 6.13>	τοῦ μὲν ἔβη πρὸς δῶμα θεά, γλαυκῶπις ̓Αθήνη,
<hom.od 6.14>	νόστον ̓Οδυσσῆι μεγαλήτορι μητιόωσα.
<hom.od 6.15>	βῆ δ' ἴμεν ἐς θάλαμον πολυδαίδαλον,  ᾧ ἔνι κούρη
<hom.od 6.16>	κοιμᾶτ' ἀθανάτῃσι φυὴν καὶ εἶδος ὁμοίη,
<hom.od 6.17>	Ναυσικάα, θυγάτηρ μεγαλήτορος ̓Αλκινόοιο,
<hom.od 6.18>	πὰρ δὲ δύ' ἀμφίπολοι, Χαρίτων ἄπο κάλλος ἔχουσαι,
<hom.od 6.19>	σταθμοῖιν ἑκάτερθε: θύραι δ' ἐπέκειντο φαειναί.
<hom.od 6.20>	ἡ δ' ἀνέμου ὡς πνοιὴ ἐπέσσυτο δέμνια κούρης,
<hom.od 6.21>	στῆ δ' ἄρ' ὑπὲρ κεφαλῆς, καί μιν πρὸς μῦθον ἔειπεν,
<hom.od 6.22>	εἰδομένη κούρῃ ναυσικλειτοῖο Δύμαντος,
<hom.od 6.23>	ἥ οἱ ὁμηλικίη μὲν ἔην, κεχάριστο δὲ θυμῷ.
<hom.od 6.24>	τῇ μιν ἐεισαμένη προσέφη γλαυκῶπις ̓Αθήνη:

<hom.od 6.25>	“Ναυσικάα,  τί νύ ς' ὧδε μεθήμονα γείνατο μήτηρ;
<hom.od 6.26>	εἵματα μέν τοι κεῖται ἀκηδέα σιγαλόεντα,
<hom.od 6.27>	σοὶ δὲ γάμος σχεδόν ἐστιν, ἵνα χρὴ καλὰ μὲν αὐτὴν
<hom.od 6.28>	ἕννυσθαι, τὰ δὲ τοῖσι παρασχεῖν, οἵ κέ ς' ἄγωνται.
<hom.od 6.29>	ἐκ γάρ τοι τούτων φάτις ἀνθρώπους ἀναβαίνει
<hom.od 6.30>	ἐσθλή,  χαίρουσιν δὲ πατὴρ καὶ πότνια μήτηρ.
<hom.od 6.31>	ἀλλ' ἴομεν πλυνέουσαι ἅμ' ἠοῖ φαινομένηφι:
<hom.od 6.32>	καί τοι ἐγὼ συνέριθος ἅμ' ἕψομαι, ὄφρα τάχιστα
<hom.od 6.33>	ἐντύνεαι, ἐπεὶ οὔ τοι ἔτι δὴν παρθένος ἔσσεαι:
<hom.od 6.34>	ἤδη γάρ σε μνῶνται ἀριστῆες κατὰ δῆμον
<hom.od 6.35>	πάντων Φαιήκων,  ὅθι τοι γένος ἐστὶ καὶ αὐτῇ.
<hom.od 6.36>	ἀλλ' ἄγ' ἐπότρυνον πατέρα κλυτὸν ἠῶθι πρὸ
<hom.od 6.37>	ἡμιόνους καὶ ἄμαξαν ἐφοπλίσαι, ἥ κεν ἄγῃσι
<hom.od 6.38>	ζῶστρά τε καὶ πέπλους καὶ ῥήγεα σιγαλόεντα.
<hom.od 6.39>	καὶ δὲ σοὶ ὧδ' αὐτῇ πολὺ κάλλιον ἠὲ πόδεσσιν
<hom.od 6.40>	ἔρχεσθαι: πολλὸν γὰρ ἀπὸ πλυνοί εἰσι πόληος.”

<hom.od 6.41>	ἡ μὲν ἄρ' ὣς εἰποῦς' ἀπέβη γλαυκῶπις ̓Αθήνη
<hom.od 6.42>	Οὔλυμπόνδ', ὅθι φασὶ θεῶν ἕδος ἀσφαλὲς αἰεὶ
<hom.od 6.43>	ἔμμεναι. οὔτ' ἀνέμοισι τινάσσεται οὔτε ποτ' ὄμβρῳ
<hom.od 6.44>	δεύεται οὔτε χιὼν ἐπιπίλναται, ἀλλὰ μάλ' αἴθρη
<hom.od 6.45>	πέπταται ἀνέφελος,  λευκὴ δ' ἐπιδέδρομεν αἴγλη:
<hom.od 6.46>	τῷ ἔνι τέρπονται μάκαρες θεοὶ ἤματα πάντα.
<hom.od 6.47>	ἔνθ' ἀπέβη γλαυκῶπις, ἐπεὶ διεπέφραδε κούρῃ.

<hom.od 6.48>	αὐτίκα δ' ̓Ηὼς ἦλθεν ἐύθρονος, ἥ μιν ἔγειρε
<hom.od 6.49>	Ναυσικάαν ἐύπεπλον: ἄφαρ δ' ἀπεθαύμας' ὄνειρον,
<hom.od 6.50>	βῆ δ' ἰέναι διὰ δώμαθ',  ἵν' ἀγγείλειε τοκεῦσιν,
<hom.od 6.51>	πατρὶ φίλῳ καὶ μητρί: κιχήσατο δ' ἔνδον ἐόντας:
<hom.od 6.52>	ἡ μὲν ἐπ' ἐσχάρῃ ἧστο σὺν ἀμφιπόλοισι γυναιξὶν
<hom.od 6.53>	ἠλάκατα στρωφῶς' ἁλιπόρφυρα: τῷ δὲ θύραζε
<hom.od 6.54>	ἐρχομένῳ ξύμβλητο μετὰ κλειτοὺς βασιλῆας
<hom.od 6.55>	ἐς βουλήν,  ἵνα μιν κάλεον Φαίηκες ἀγαυοί.
<hom.od 6.56>	ἡ δὲ μάλ' ἄγχι στᾶσα φίλον πατέρα προσέειπε:

<hom.od 6.57>	“πάππα φίλ', οὐκ ἂν δή μοι ἐφοπλίσσειας ἀπήνην
<hom.od 6.58>	ὑψηλὴν ἐύκυκλον, ἵνα κλυτὰ εἵματ' ἄγωμαι
<hom.od 6.59>	ἐς ποταμὸν πλυνέουσα, τά μοι ῥερυπωμένα κεῖται;
<hom.od 6.60>	καὶ δὲ σοὶ αὐτῷ ἔοικε μετὰ πρώτοισιν ἐόντα.
<hom.od 6.61>	βουλὰς βουλεύειν καθαρὰ χροί̈ εἵματ' ἔχοντα.
<hom.od 6.62>	πέντε δέ τοι φίλοι υἷες ἐνὶ μεγάροις γεγάασιν,
<hom.od 6.63>	οἱ δύ' ὀπυίοντες, τρεῖς δ' ἠίθεοι θαλέθοντες:
<hom.od 6.64>	οἱ δ' αἰεὶ ἐθέλουσι νεόπλυτα εἵματ' ἔχοντες
<hom.od 6.65>	ἐς χορὸν ἔρχεσθαι: τὰ δ' ἐμῇ φρενὶ πάντα μέμηλεν.”

<hom.od 6.66>	ὣς ἔφατ': αἴδετο γὰρ θαλερὸν γάμον ἐξονομῆναι
<hom.od 6.67>	πατρὶ φίλῳ. ὁ δὲ πάντα νόει καὶ ἀμείβετο μύθῳ:
<hom.od 6.68>	“οὔτε τοι ἡμιόνων φθονέω, τέκος, οὔτε τευ ἄλλου.
<hom.od 6.69>	ἔρχευ: ἀτάρ τοι δμῶες ἐφοπλίσσουσιν ἀπήνην
<hom.od 6.70>	ὑψηλὴν ἐύκυκλον,  ὑπερτερίῃ ἀραρυῖαν.”

<hom.od 6.71>	ὣς εἰπὼν δμώεσσιν ἐκέκλετο, τοὶ δ' ἐπίθοντο.
<hom.od 6.72>	οἱ μὲν ἄρ' ἐκτὸς ἄμαξαν ἐύτροχον ἡμιονείην
<hom.od 6.73>	ὥπλεον, ἡμιόνους θ' ὕπαγον ζεῦξάν θ' ὑπ' ἀπήνῃ:
<hom.od 6.74>	κούρη δ' ἐκ θαλάμοιο φέρεν ἐσθῆτα φαεινήν.
<hom.od 6.75>	καὶ τὴν μὲν κατέθηκεν ἐυξέστῳ ἐπ' ἀπήνῃ,
<hom.od 6.76>	μήτηρ δ' ἐν κίστῃ ἐτίθει μενοεικέ' ἐδωδὴν
<hom.od 6.77>	παντοίην, ἐν δ' ὄψα τίθει, ἐν δ' οἶνον ἔχευεν
<hom.od 6.78>	ἀσκῷ ἐν αἰγείῳ: κούρη δ' ἐπεβήσετ' ἀπήνης.
<hom.od 6.79>	δῶκεν δὲ χρυσέῃ ἐν ληκύθῳ ὑγρὸν ἔλαιον,
<hom.od 6.80>	ἧος χυτλώσαιτο σὺν ἀμφιπόλοισι γυναιξίν.
<hom.od 6.81>	ἡ δ' ἔλαβεν μάστιγα καὶ ἡνία σιγαλόεντα,
<hom.od 6.82>	μάστιξεν δ' ἐλάαν: καναχὴ δ' ἦν ἡμιόνοιιν.
<hom.od 6.83>	αἱ δ' ἄμοτον τανύοντο, φέρον δ' ἐσθῆτα καὶ αὐτήν,
<hom.od 6.84>	οὐκ οἴην, ἅμα τῇ γε καὶ ἀμφίπολοι κίον ἄλλαι.

<hom.od 6.85>	αἱ δ' ὅτε δὴ ποταμοῖο ῥόον περικαλλέ' ἵκοντο,
<hom.od 6.86>	ἔνθ' ἦ τοι πλυνοὶ ἦσαν ἐπηετανοί, πολὺ δ' ὕδωρ
<hom.od 6.87>	καλὸν ὑπεκπρόρεεν μάλα περ ῥυπόωντα καθῆραι,
<hom.od 6.88>	ἔνθ' αἵ γ' ἡμιόνους μὲν ὑπεκπροέλυσαν ἀπήνης.
<hom.od 6.89>	καὶ τὰς μὲν σεῦαν ποταμὸν πάρα δινήεντα
<hom.od 6.90>	τρώγειν ἄγρωστιν μελιηδέα: ταὶ δ' ἀπ' ἀπήνης
<hom.od 6.91>	εἵματα χερσὶν ἕλοντο καὶ ἐσφόρεον μέλαν ὕδωρ,
<hom.od 6.92>	στεῖβον δ' ἐν βόθροισι θοῶς ἔριδα προφέρουσαι.
<hom.od 6.93>	αὐτὰρ ἐπεὶ πλῦνάν τε κάθηράν τε ῥύπα πάντα,
<hom.od 6.94>	ἑξείης πέτασαν παρὰ θῖν' ἁλός, ἧχι μάλιστα
<hom.od 6.95>	λάιγγας ποτὶ χέρσον ἀποπλύνεσκε θάλασσα.
<hom.od 6.96>	αἱ δὲ λοεσσάμεναι καὶ χρισάμεναι λίπ' ἐλαίῳ
<hom.od 6.97>	δεῖπνον ἔπειθ' εἵλοντο παρ' ὄχθῃσιν ποταμοῖο,
<hom.od 6.98>	εἵματα δ' ἠελίοιο μένον τερσήμεναι αὐγῇ.
<hom.od 6.99>	αὐτὰρ ἐπεὶ σίτου τάρφθεν δμῳαί τε καὶ αὐτή,
<hom.od 6.100>	σφαίρῃ ταὶ δ' ἄρ' ἔπαιζον,  ἀπὸ κρήδεμνα βαλοῦσαι:
<hom.od 6.101>	τῇσι δὲ Ναυσικάα λευκώλενος ἤρχετο μολπῆς.
<hom.od 6.102>	οἵη δ' ̓́Αρτεμις εἶσι κατ' οὔρεα ἰοχέαιρα,
<hom.od 6.103>	ἢ κατὰ Τηύ̈γετον περιμήκετον ἢ ̓Ερύμανθον,
<hom.od 6.104>	τερπομένη κάπροισι καὶ ὠκείῃς ἐλάφοισι:
<hom.od 6.105>	τῇ δέ θ' ἅμα νύμφαι,  κοῦραι Διὸς αἰγιόχοιο,
<hom.od 6.106>	ἀγρονόμοι παίζουσι, γέγηθε δέ τε φρένα Λητώ:
<hom.od 6.107>	πασάων δ' ὑπὲρ ἥ γε κάρη ἔχει ἠδὲ μέτωπα,
<hom.od 6.108>	ῥεῖά τ' ἀριγνώτη πέλεται, καλαὶ δέ τε πᾶσαι:
<hom.od 6.109>	ὣς ἥ γ' ἀμφιπόλοισι μετέπρεπε παρθένος ἀδμής.

<hom.od 6.110>	ἀλλ' ὅτε δὴ ἄρ' ἔμελλε πάλιν οἶκόνδε νέεσθαι
<hom.od 6.111>	ζεύξας' ἡμιόνους πτύξασά τε εἵματα καλά,
<hom.od 6.112>	ἔνθ' αὖτ' ἄλλ' ἐνόησε θεά, γλαυκῶπις ̓Αθήνη,
<hom.od 6.113>	ὡς ̓Οδυσεὺς ἔγροιτο, ἴδοι τ' ἐυώπιδα κούρην,
<hom.od 6.114>	ἥ οἱ Φαιήκων ἀνδρῶν πόλιν ἡγήσαιτο.
<hom.od 6.115>	σφαῖραν ἔπειτ' ἔρριψε μετ' ἀμφίπολον βασίλεια:
<hom.od 6.116>	ἀμφιπόλου μὲν ἅμαρτε, βαθείῃ δ' ἔμβαλε δίνῃ:
<hom.od 6.117>	αἱ δ' ἐπὶ μακρὸν ἄυσαν: ὁ δ' ἔγρετο δῖος ̓Οδυσσεύς,
<hom.od 6.118>	ἑζόμενος δ' ὥρμαινε κατὰ φρένα καὶ κατὰ θυμόν:

<hom.od 6.119>	“ὤ μοι ἐγώ, τέων αὖτε βροτῶν ἐς γαῖαν ἱκάνω;
<hom.od 6.120>	ἦ ῥ' οἵ γ' ὑβρισταί τε καὶ ἄγριοι οὐδὲ δίκαιοι,
<hom.od 6.121>	ἦε φιλόξεινοι καί σφιν νόος ἐστὶ θεουδής;
<hom.od 6.122>	ὥς τέ με κουράων ἀμφήλυθε θῆλυς ἀυτή:
<hom.od 6.123>	νυμφάων, αἳ ἔχους' ὀρέων αἰπεινὰ κάρηνα
<hom.od 6.124>	καὶ πηγὰς ποταμῶν καὶ πίσεα ποιήεντα.
<hom.od 6.125>	ἦ νύ που ἀνθρώπων εἰμὶ σχεδὸν αὐδηέντων;
<hom.od 6.126>	ἀλλ' ἄγ' ἐγὼν αὐτὸς πειρήσομαι ἠδὲ ἴδωμαι.”

<hom.od 6.127>	ὣς εἰπὼν θάμνων ὑπεδύσετο δῖος ̓Οδυσσεύς,
<hom.od 6.128>	ἐκ πυκινῆς δ' ὕλης πτόρθον κλάσε χειρὶ παχείῃ
<hom.od 6.129>	φύλλων, ὡς ῥύσαιτο περὶ χροὶ̈ μήδεα φωτός.
<hom.od 6.130>	βῆ δ' ἴμεν ὥς τε λέων ὀρεσίτροφος ἀλκὶ πεποιθώς,
<hom.od 6.131>	ὅς τ' εἶς' ὑόμενος καὶ ἀήμενος, ἐν δέ οἱ ὄσσε
<hom.od 6.132>	δαίεται: αὐτὰρ ὁ βουσὶ μετέρχεται ἢ ὀίεσσιν
<hom.od 6.133>	ἠὲ μετ' ἀγροτέρας ἐλάφους: κέλεται δέ ἑ γαστὴρ
<hom.od 6.134>	μήλων πειρήσοντα καὶ ἐς πυκινὸν δόμον ἐλθεῖν:
<hom.od 6.135>	ὣς ̓Οδυσεὺς κούρῃσιν ἐυπλοκάμοισιν ἔμελλε
<hom.od 6.136>	μίξεσθαι, γυμνός περ ἐών: χρειὼ γὰρ ἵκανε.
<hom.od 6.137>	σμερδαλέος δ' αὐτῇσι φάνη κεκακωμένος ἅλμῃ,
<hom.od 6.138>	τρέσσαν δ' ἄλλυδις ἄλλη ἐπ' ἠιόνας προὐχούσας:
<hom.od 6.139>	οἴη δ' ̓Αλκινόου θυγάτηρ μένε: τῇ γὰρ ̓Αθήνη
<hom.od 6.140>	θάρσος ἐνὶ φρεσὶ θῆκε καὶ ἐκ δέος εἵλετο γυίων.
<hom.od 6.141>	στῆ δ' ἄντα σχομένη: ὁ δὲ μερμήριξεν ̓Οδυσσεύς,
<hom.od 6.142>	ἢ γούνων λίσσοιτο λαβὼν ἐυώπιδα κούρην,
<hom.od 6.143>	ἦ αὔτως ἐπέεσσιν ἀποσταδὰ μειλιχίοισι
<hom.od 6.144>	λίσσοιτ', εἰ δείξειε πόλιν καὶ εἵματα δοίη.
<hom.od 6.145>	ὣς ἄρα οἱ φρονέοντι δοάσσατο κέρδιον εἶναι,
<hom.od 6.146>	λίσσεσθαι ἐπέεσσιν ἀποσταδὰ μειλιχίοισι,
<hom.od 6.147>	μή οἱ γοῦνα λαβόντι χολώσαιτο φρένα κούρη.
<hom.od 6.148>	αὐτίκα μειλίχιον καὶ κερδαλέον φάτο μῦθον.

<hom.od 6.149>	“γουνοῦμαί σε, ἄνασσα: θεός νύ τις, ἦ βροτός ἐσσι;
<hom.od 6.150>	εἰ μέν τις θεός ἐσσι,  τοὶ οὐρανὸν εὐρὺν ἔχουσιν,
<hom.od 6.151>	̓Αρτέμιδί σε ἐγώ γε, Διὸς κούρῃ μεγάλοιο,
<hom.od 6.152>	εἶδός τε μέγεθός τε φυήν τ' ἄγχιστα ἐίσκω:
<hom.od 6.153>	εἰ δέ τίς ἐσσι βροτῶν, τοὶ ἐπὶ χθονὶ ναιετάουσιν,
<hom.od 6.154>	τρὶς μάκαρες μὲν σοί γε πατὴρ καὶ πότνια μήτηρ,
<hom.od 6.155>	τρὶς μάκαρες δὲ κασίγνητοι: μάλα πού σφισι θυμὸς
<hom.od 6.156>	αἰὲν ἐυφροσύνῃσιν ἰαίνεται εἵνεκα σεῖο,
<hom.od 6.157>	λευσσόντων τοιόνδε θάλος χορὸν εἰσοιχνεῦσαν.
<hom.od 6.158>	κεῖνος δ' αὖ περὶ κῆρι μακάρτατος ἔξοχον ἄλλων,
<hom.od 6.159>	ὅς κέ ς' ἐέδνοισι βρίσας οἶκόνδ' ἀγάγηται.
<hom.od 6.160>	οὐ γάρ πω τοιοῦτον ἴδον βροτὸν ὀφθαλμοῖσιν,
<hom.od 6.161>	οὔτ' ἄνδρ' οὔτε γυναῖκα: σέβας μ' ἔχει εἰσορόωντα.
<hom.od 6.162>	Δήλῳ δή ποτε τοῖον ̓Απόλλωνος παρὰ βωμῷ
<hom.od 6.163>	φοίνικος νέον ἔρνος ἀνερχόμενον ἐνόησα:
<hom.od 6.164>	ἦλθον γὰρ καὶ κεῖσε, πολὺς δέ μοι ἕσπετο λαός,
<hom.od 6.165>	τὴν ὁδὸν ᾗ δὴ μέλλεν ἐμοὶ κακὰ κήδε' ἔσεσθαι.
<hom.od 6.166>	ὣς δ' αὔτως καὶ κεῖνο ἰδὼν ἐτεθήπεα θυμῷ
<hom.od 6.167>	δήν, ἐπεὶ οὔ πω τοῖον ἀνήλυθεν ἐκ δόρυ γαίης,
<hom.od 6.168>	ὡς σέ, γύναι, ἄγαμαί τε τέθηπά τε, δείδια δ' αἰνῶς
<hom.od 6.169>	γούνων ἅψασθαι: χαλεπὸν δέ με πένθος ἱκάνει.
<hom.od 6.170>	χθιζὸς ἐεικοστῷ φύγον ἤματι οἴνοπα πόντον:
<hom.od 6.171>	τόφρα δέ μ' αἰεὶ κῦμ' ἐφόρει κραιπναί τε θύελλαι
<hom.od 6.172>	νήσου ἀπ' ̓Ωγυγίης. νῦν δ' ἐνθάδε κάββαλε δαίμων,
<hom.od 6.173>	ὄφρ' ἔτι που καὶ τῇδε πάθω κακόν: οὐ γὰρ ὀίω
<hom.od 6.174>	παύσεσθ', ἀλλ' ἔτι πολλὰ θεοὶ τελέουσι πάροιθεν.
<hom.od 6.175>	ἀλλά,  ἄνασς', ἐλέαιρε: σὲ γὰρ κακὰ πολλὰ μογήσας
<hom.od 6.176>	ἐς πρώτην ἱκόμην, τῶν δ' ἄλλων οὔ τινα οἶδα
<hom.od 6.177>	ἀνθρώπων, οἳ τήνδε πόλιν καὶ γαῖαν ἔχουσιν.
<hom.od 6.178>	ἄστυ δέ μοι δεῖξον, δὸς δὲ ῥάκος ἀμφιβαλέσθαι,
<hom.od 6.179>	εἴ τί που εἴλυμα σπείρων ἔχες ἐνθάδ' ἰοῦσα.
<hom.od 6.180>	σοὶ δὲ θεοὶ τόσα δοῖεν ὅσα φρεσὶ σῇσι μενοινᾷς,
<hom.od 6.181>	ἄνδρα τε καὶ οἶκον, καὶ ὁμοφροσύνην ὀπάσειαν
<hom.od 6.182>	ἐσθλήν: οὐ μὲν γὰρ τοῦ γε κρεῖσσον καὶ ἄρειον,
<hom.od 6.183>	ἢ ὅθ' ὁμοφρονέοντε νοήμασιν οἶκον ἔχητον
<hom.od 6.184>	ἀνὴρ ἠδὲ γυνή: πόλλ' ἄλγεα δυσμενέεσσι,
<hom.od 6.185>	χάρματα δ' εὐμενέτῃσι,  μάλιστα δέ τ' ἔκλυον αὐτοί.”

<hom.od 6.186>	τὸν δ' αὖ Ναυσικάα λευκώλενος ἀντίον ηὔδα:
<hom.od 6.187>	“ξεῖν', ἐπεὶ οὔτε κακῷ οὔτ' ἄφρονι φωτὶ ἔοικας:
<hom.od 6.188>	Ζεὺς δ' αὐτὸς νέμει ὄλβον ̓Ολύμπιος ἀνθρώποισιν,
<hom.od 6.189>	ἐσθλοῖς ἠδὲ κακοῖσιν, ὅπως ἐθέλῃσιν, ἑκάστῳ:
<hom.od 6.190>	καί που σοὶ τάδ' ἔδωκε,  σὲ δὲ χρὴ τετλάμεν ἔμπης.
<hom.od 6.191>	νῦν δ', ἐπεὶ ἡμετέρην τε πόλιν καὶ γαῖαν ἱκάνεις,
<hom.od 6.192>	οὔτ' οὖν ἐσθῆτος δευήσεαι οὔτε τευ ἄλλου,
<hom.od 6.193>	ὧν ἐπέοιχ' ἱκέτην ταλαπείριον ἀντιάσαντα.
<hom.od 6.194>	ἄστυ δέ τοι δείξω, ἐρέω δέ τοι οὔνομα λαῶν.
<hom.od 6.195>	Φαίηκες μὲν τήνδε πόλιν καὶ γαῖαν ἔχουσιν,
<hom.od 6.196>	εἰμὶ δ' ἐγὼ θυγάτηρ μεγαλήτορος ̓Αλκινόοιο,
<hom.od 6.197>	τοῦ δ' ἐκ Φαιήκων ἔχεται κάρτος τε βίη τε.”

<hom.od 6.198>	ἦ ῥα καὶ ἀμφιπόλοισιν ἐυπλοκάμοισι κέλευσε:
<hom.od 6.199>	“στῆτέ μοι, ἀμφίπολοι: πόσε φεύγετε φῶτα ἰδοῦσαι;
<hom.od 6.200>	ἦ μή πού τινα δυσμενέων φάσθ' ἔμμεναι ἀνδρῶν;
<hom.od 6.201>	οὐκ ἔσθ' οὗτος ἀνὴρ διερὸς βροτὸς οὐδὲ γένηται,
<hom.od 6.202>	ὅς κεν Φαιήκων ἀνδρῶν ἐς γαῖαν ἵκηται
<hom.od 6.203>	δηιοτῆτα φέρων: μάλα γὰρ φίλοι ἀθανάτοισιν.
<hom.od 6.204>	οἰκέομεν δ' ἀπάνευθε πολυκλύστῳ ἐνὶ πόντῳ,
<hom.od 6.205>	ἔσχατοι,  οὐδέ τις ἄμμι βροτῶν ἐπιμίσγεται ἄλλος.
<hom.od 6.206>	ἀλλ' ὅδε τις δύστηνος ἀλώμενος ἐνθάδ' ἱκάνει,
<hom.od 6.207>	τὸν νῦν χρὴ κομέειν: πρὸς γὰρ Διός εἰσιν ἅπαντες
<hom.od 6.208>	ξεῖνοί τε πτωχοί τε, δόσις δ' ὀλίγη τε φίλη τε.
<hom.od 6.209>	ἀλλὰ δότ', ἀμφίπολοι, ξείνῳ βρῶσίν τε πόσιν τε,
<hom.od 6.210>	λούσατέ τ' ἐν ποταμῷ,  ὅθ' ἐπὶ σκέπας ἔστ' ἀνέμοιο.”

<hom.od 6.211>	ὣς ἔφαθ', αἱ δ' ἔσταν τε καὶ ἀλλήλῃσι κέλευσαν,
<hom.od 6.212>	κὰδ δ' ἄρ' ̓Οδυσσῆ' εἷσαν ἐπὶ σκέπας, ὡς ἐκέλευσεν
<hom.od 6.213>	Ναυσικάα θυγάτηρ μεγαλήτορος ̓Αλκινόοιο:
<hom.od 6.214>	πὰρ δ' ἄρα οἱ φᾶρός τε χιτῶνά τε εἵματ' ἔθηκαν,
<hom.od 6.215>	δῶκαν δὲ χρυσέῃ ἐν ληκύθῳ ὑγρὸν ἔλαιον,
<hom.od 6.216>	ἤνωγον δ' ἄρα μιν λοῦσθαι ποταμοῖο ῥοῇσιν.
<hom.od 6.217>	δή ῥα τότ' ἀμφιπόλοισι μετηύδα δῖος ̓Οδυσσεύς:
<hom.od 6.218>	“ἀμφίπολοι, στῆθ' οὕτω ἀπόπροθεν, ὄφρ' ἐγὼ αὐτὸς
<hom.od 6.219>	ἅλμην ὤμοιιν ἀπολούσομαι, ἀμφὶ δ' ἐλαίῳ
<hom.od 6.220>	χρίσομαι: ἦ γὰρ δηρὸν ἀπὸ χροός ἐστιν ἀλοιφή.
<hom.od 6.221>	ἄντην δ' οὐκ ἂν ἐγώ γε λοέσσομαι: αἰδέομαι γὰρ
<hom.od 6.222>	γυμνοῦσθαι κούρῃσιν ἐυπλοκάμοισι μετελθών.”

<hom.od 6.223>	ὣς ἔφαθ', αἱ δ' ἀπάνευθεν ἴσαν, εἶπον δ' ἄρα κούρῃ.
<hom.od 6.224>	αὐτὰρ ὁ ἐκ ποταμοῦ χρόα νίζετο δῖος ̓Οδυσσεὺς
<hom.od 6.225>	ἅλμην,  ἥ οἱ νῶτα καὶ εὐρέας ἄμπεχεν ὤμους,
<hom.od 6.226>	ἐκ κεφαλῆς δ' ἔσμηχεν ἁλὸς χνόον ἀτρυγέτοιο.
<hom.od 6.227>	αὐτὰρ ἐπεὶ δὴ πάντα λοέσσατο καὶ λίπ' ἄλειψεν,
<hom.od 6.228>	ἀμφὶ δὲ εἵματα ἕσσαθ' ἅ οἱ πόρε παρθένος ἀδμής,
<hom.od 6.229>	τὸν μὲν ̓Αθηναίη θῆκεν Διὸς ἐκγεγαυῖα
<hom.od 6.230>	μείζονά τ' εἰσιδέειν καὶ πάσσονα,  κὰδ δὲ κάρητος
<hom.od 6.231>	οὔλας ἧκε κόμας, ὑακινθίνῳ ἄνθει ὁμοίας.
<hom.od 6.232>	ὡς δ' ὅτε τις χρυσὸν περιχεύεται ἀργύρῳ ἀνὴρ
<hom.od 6.233>	ἴδρις, ὃν ̔́Ηφαιστος δέδαεν καὶ Παλλὰς ̓Αθήνη
<hom.od 6.234>	τέχνην παντοίην, χαρίεντα δὲ ἔργα τελείει,
<hom.od 6.235>	ὣς ἄρα τῷ κατέχευε χάριν κεφαλῇ τε καὶ ὤμοις.
<hom.od 6.236>	ἕζετ' ἔπειτ' ἀπάνευθε κιὼν ἐπὶ θῖνα θαλάσσης,
<hom.od 6.237>	κάλλεϊ καὶ χάρισι στίλβων: θηεῖτο δὲ κούρη.
<hom.od 6.238>	δή ῥα τότ' ἀμφιπόλοισιν ἐυπλοκάμοισι μετηύδα:

<hom.od 6.239>	“κλῦτέ μευ, ἀμφίπολοι λευκώλενοι, ὄφρα τι εἴπω.
<hom.od 6.240>	οὐ πάντων ἀέκητι θεῶν,  οἳ ̓́Ολυμπον ἔχουσιν,
<hom.od 6.241>	Φαιήκεσς' ὅδ' ἀνὴρ ἐπιμίσγεται ἀντιθέοισι:
<hom.od 6.242>	πρόσθεν μὲν γὰρ δή μοι ἀεικέλιος δέατ' εἶναι,
<hom.od 6.243>	νῦν δὲ θεοῖσιν ἔοικε, τοὶ οὐρανὸν εὐρὺν ἔχουσιν.
<hom.od 6.244>	αἲ γὰρ ἐμοὶ τοιόσδε πόσις κεκλημένος εἴη
<hom.od 6.245>	ἐνθάδε ναιετάων,  καὶ οἱ ἅδοι αὐτόθι μίμνειν.
<hom.od 6.246>	ἀλλὰ δότ', ἀμφίπολοι, ξείνῳ βρῶσίν τε πόσιν τε.”

<hom.od 6.247>	ὣς ἔφαθ', αἱ δ' ἄρα τῆς μάλα μὲν κλύον ἠδ' ἐπίθοντο,
<hom.od 6.248>	πὰρ δ' ἄρ' ̓Οδυσσῆι ἔθεσαν βρῶσίν τε πόσιν τε.
<hom.od 6.249>	ἦ τοι ὁ πῖνε καὶ ἦσθε πολύτλας δῖος ̓Οδυσσεὺς
<hom.od 6.250>	ἁρπαλέως: δηρὸν γὰρ ἐδητύος ἦεν ἄπαστος.

<hom.od 6.251>	αὐτὰρ Ναυσικάα λευκώλενος ἄλλ' ἐνόησεν:
<hom.od 6.252>	εἵματ' ἄρα πτύξασα τίθει καλῆς ἐπ' ἀπήνης,
<hom.od 6.253>	ζεῦξεν δ' ἡμιόνους κρατερώνυχας, ἂν δ' ἔβη αὐτή,
<hom.od 6.254>	ὤτρυνεν δ' ̓Οδυσῆα, ἔπος τ' ἔφατ' ἔκ τ' ὀνόμαζεν:
<hom.od 6.255>	“ὄρσεο δὴ νῦν, ξεῖνε, πόλινδ' ἴμεν ὄφρα σε πέμψω
<hom.od 6.256>	πατρὸς ἐμοῦ πρὸς δῶμα δαί̈φρονος,  ἔνθα σέ φημι
<hom.od 6.257>	πάντων Φαιήκων εἰδησέμεν ὅσσοι ἄριστοι.
<hom.od 6.258>	ἀλλὰ μάλ' ὧδ' ἔρδειν, δοκέεις δέ μοι οὐκ ἀπινύσσειν:
<hom.od 6.259>	ὄφρ' ἂν μέν κ' ἀγροὺς ἴομεν καὶ ἔργ' ἀνθρώπων,
<hom.od 6.260>	τόφρα σὺν ἀμφιπόλοισι μεθ' ἡμιόνους καὶ ἄμαξαν
<hom.od 6.261>	καρπαλίμως ἔρχεσθαι: ἐγὼ δ' ὁδὸν ἡγεμονεύσω.
<hom.od 6.262>	αὐτὰρ ἐπὴν πόλιος ἐπιβήομεν, ἣν πέρι πύργος
<hom.od 6.263>	ὑψηλός, καλὸς δὲ λιμὴν ἑκάτερθε πόληος,
<hom.od 6.264>	λεπτὴ δ' εἰσίθμη: νῆες δ' ὁδὸν ἀμφιέλισσαι
<hom.od 6.265>	εἰρύαται: πᾶσιν γὰρ ἐπίστιόν ἐστιν ἑκάστῳ.
<hom.od 6.266>	ἔνθα δέ τέ σφ' ἀγορὴ καλὸν Ποσιδήιον ἀμφίς,
<hom.od 6.267>	ῥυτοῖσιν λάεσσι κατωρυχέεσς' ἀραρυῖα.
<hom.od 6.268>	ἔνθα δὲ νηῶν ὅπλα μελαινάων ἀλέγουσι,
<hom.od 6.269>	πείσματα καὶ σπεῖρα, καὶ ἀποξύνουσιν ἐρετμά.
<hom.od 6.270>	οὐ γὰρ Φαιήκεσσι μέλει βιὸς οὐδὲ φαρέτρη,
<hom.od 6.271>	ἀλλ' ἱστοὶ καὶ ἐρετμὰ νεῶν καὶ νῆες ἐῖσαι,
<hom.od 6.272>	ᾗσιν ἀγαλλόμενοι πολιὴν περόωσι θάλασσαν.
<hom.od 6.273>	τῶν ἀλεείνω φῆμιν ἀδευκέα, μή τις ὀπίσσω
<hom.od 6.274>	μωμεύῃ: μάλα δ' εἰσὶν ὑπερφίαλοι κατὰ δῆμον:
<hom.od 6.275>	καί νύ τις ὧδ' εἴπῃσι κακώτερος ἀντιβολήσας:
<hom.od 6.276>	‘τίς δ' ὅδε Ναυσικάᾳ ἕπεται καλός τε μέγας τε
<hom.od 6.277>	ξεῖνος; ποῦ δέ μιν εὗρε; πόσις νύ οἱ ἔσσεται αὐτῇ.
<hom.od 6.278>	ἦ τινά που πλαγχθέντα κομίσσατο ἧς ἀπὸ νηὸς
<hom.od 6.279>	ἀνδρῶν τηλεδαπῶν, ἐπεὶ οὔ τινες ἐγγύθεν εἰσίν:
<hom.od 6.280>	ἤ τίς οἱ εὐξαμένῃ πολυάρητος θεὸς ἦλθεν
<hom.od 6.281>	οὐρανόθεν καταβάς, ἕξει δέ μιν ἤματα πάντα.
<hom.od 6.282>	βέλτερον, εἰ καὐτή περ ἐποιχομένη πόσιν εὗρεν
<hom.od 6.283>	ἄλλοθεν: ἦ γὰρ τούσδε γ' ἀτιμάζει κατὰ δῆμον
<hom.od 6.284>	Φαίηκας, τοί μιν μνῶνται πολέες τε καὶ ἐσθλοί.’
<hom.od 6.285>	ὣς ἐρέουσιν,  ἐμοὶ δέ κ' ὀνείδεα ταῦτα γένοιτο.
<hom.od 6.286>	καὶ δ' ἄλλῃ νεμεσῶ, ἥ τις τοιαῦτά γε ῥέζοι,
<hom.od 6.287>	ἥ τ' ἀέκητι φίλων πατρὸς καὶ μητρὸς ἐόντων,
<hom.od 6.288>	ἀνδράσι μίσγηται, πρίν γ' ἀμφάδιον γάμον ἐλθεῖν.
<hom.od 6.289>	ξεῖνε, σὺ δ' ὦκ' ἐμέθεν ξυνίει ἔπος, ὄφρα τάχιστα
<hom.od 6.290>	πομπῆς καὶ νόστοιο τύχῃς παρὰ πατρὸς ἐμοῖο.
<hom.od 6.291>	δήεις ἀγλαὸν ἄλσος ̓Αθήνης ἄγχι κελεύθου
<hom.od 6.292>	αἰγείρων: ἐν δὲ κρήνη νάει, ἀμφὶ δὲ λειμών:
<hom.od 6.293>	ἔνθα δὲ πατρὸς ἐμοῦ τέμενος τεθαλυῖά τ' ἀλωή,
<hom.od 6.294>	τόσσον ἀπὸ πτόλιος, ὅσσον τε γέγωνε βοήσας.
<hom.od 6.295>	ἔνθα καθεζόμενος μεῖναι χρόνον,  εἰς ὅ κεν ἡμεῖς
<hom.od 6.296>	ἄστυδε ἔλθωμεν καὶ ἱκώμεθα δώματα πατρός.
<hom.od 6.297>	αὐτὰρ ἐπὴν ἡμέας ἔλπῃ ποτὶ δώματ' ἀφῖχθαι,
<hom.od 6.298>	καὶ τότε Φαιήκων ἴμεν ἐς πόλιν ἠδ' ἐρέεσθαι
<hom.od 6.299>	δώματα πατρὸς ἐμοῦ μεγαλήτορος ̓Αλκινόοιο.
<hom.od 6.300>	ῥεῖα δ' ἀρίγνωτ' ἐστί,  καὶ ἂν πάϊς ἡγήσαιτο
<hom.od 6.301>	νήπιος: οὐ μὲν γάρ τι ἐοικότα τοῖσι τέτυκται
<hom.od 6.302>	δώματα Φαιήκων, οἷος δόμος ̓Αλκινόοιο
<hom.od 6.303>	ἥρωος. ἀλλ' ὁπότ' ἄν σε δόμοι κεκύθωσι καὶ αὐλή,
<hom.od 6.304>	ὦκα μάλα μεγάροιο διελθέμεν, ὄφρ' ἂν ἵκηαι
<hom.od 6.305>	μητέρ' ἐμήν: ἡ δ' ἧσται ἐπ' ἐσχάρῃ ἐν πυρὸς αὐγῇ,
<hom.od 6.306>	ἠλάκατα στρωφῶς' ἁλιπόρφυρα, θαῦμα ἰδέσθαι,
<hom.od 6.307>	κίονι κεκλιμένη: δμωαὶ δέ οἱ εἵατ' ὄπισθεν.
<hom.od 6.308>	ἔνθα δὲ πατρὸς ἐμοῖο θρόνος ποτικέκλιται αὐτῇ,
<hom.od 6.309>	τῷ ὅ γε οἰνοποτάζει ἐφήμενος ἀθάνατος ὥς.
<hom.od 6.310>	τὸν παραμειψάμενος μητρὸς περὶ γούνασι χεῖρας
<hom.od 6.311>	βάλλειν ἡμετέρης, ἵνα νόστιμον ἦμαρ ἴδηαι
<hom.od 6.312>	χαίρων καρπαλίμως, εἰ καὶ μάλα τηλόθεν ἐσσί.
<hom.od 6.313>	εἴ κέν τοι κείνη γε φίλα φρονέῃς' ἐνὶ θυμῷ,
<hom.od 6.314>	ἐλπωρή τοι ἔπειτα φίλους τ' ἰδέειν καὶ ἱκέσθαι
<hom.od 6.315>	οἶκον ἐυκτίμενον καὶ σὴν ἐς πατρίδα γαῖαν.”

<hom.od 6.316>	ὣς ἄρα φωνήσας' ἵμασεν μάστιγι φαεινῇ
<hom.od 6.317>	ἡμιόνους: αἱ δ' ὦκα λίπον ποταμοῖο ῥέεθρα.
<hom.od 6.318>	αἱ δ' ἐὺ μὲν τρώχων, ἐὺ δὲ πλίσσοντο πόδεσσιν:
<hom.od 6.319>	ἡ δὲ μάλ' ἡνιόχευεν, ὅπως ἅμ' ἑποίατο πεζοὶ
<hom.od 6.320>	ἀμφίπολοί τ' ̓Οδυσεύς τε, νόῳ δ' ἐπέβαλλεν ἱμάσθλην.
<hom.od 6.321>	δύσετό τ' ἠέλιος καὶ τοὶ κλυτὸν ἄλσος ἵκοντο
<hom.od 6.322>	ἱρὸν ̓Αθηναίης, ἵν' ἄρ' ἕζετο δῖος ̓Οδυσσεύς.
<hom.od 6.323>	αὐτίκ' ἔπειτ' ἠρᾶτο Διὸς κούρῃ μεγάλοιο:
<hom.od 6.324>	“κλῦθί μευ, αἰγιόχοιο Διὸς τέκος, ̓Ατρυτώνη:
<hom.od 6.325>	νῦν δή πέρ μευ ἄκουσον,  ἐπεὶ πάρος οὔ ποτ' ἄκουσας
<hom.od 6.326>	ῥαιομένου, ὅτε μ' ἔρραιε κλυτὸς ἐννοσίγαιος.
<hom.od 6.327>	δός μ' ἐς Φαίηκας φίλον ἐλθεῖν ἠδ' ἐλεεινόν.”

<hom.od 6.328>	ὣς ἔφατ' εὐχόμενος, τοῦ δ' ἔκλυε Παλλὰς ̓Αθήνη.
<hom.od 6.329>	αὐτῷ δ' οὔ πω φαίνετ' ἐναντίη: αἴδετο γάρ ῥα
<hom.od 6.330>	πατροκασίγνητον: ὁ δ' ἐπιζαφελῶς μενέαινεν
<hom.od 6.331>	ἀντιθέῳ ̓Οδυσῆι πάρος ἣν γαῖαν ἱκέσθαι.

<hom.od 7.1>	ὧς ὁ μὲν ἔνθ' ἠρᾶτο πολύτλας δῖος ̓Οδυσσεύς,
<hom.od 7.2>	κούρην δὲ προτὶ ἄστυ φέρεν μένος ἡμιόνοιιν.
<hom.od 7.3>	ἡ δ' ὅτε δὴ οὗ πατρὸς ἀγακλυτὰ δώμαθ' ἵκανε,
<hom.od 7.4>	στῆσεν ἄρ' ἐν προθύροισι, κασίγνητοι δέ μιν ἀμφὶς
<hom.od 7.5>	ἵσταντ' ἀθανάτοις ἐναλίγκιοι,  οἵ ῥ' ὑπ' ἀπήνης
<hom.od 7.6>	ἡμιόνους ἔλυον ἐσθῆτά τε ἔσφερον εἴσω.
<hom.od 7.7>	αὐτὴ δ' ἐς θάλαμον ἑὸν ἤιε: δαῖε δέ οἱ πῦρ
<hom.od 7.8>	γρῆυς ̓Απειραίη, θαλαμηπόλος Εὐρυμέδουσα,
<hom.od 7.9>	τήν ποτ' ̓Απείρηθεν νέες ἤγαγον ἀμφιέλισσαι:
<hom.od 7.10>	̓Αλκινόῳ δ' αὐτὴν γέρας ἔξελον,  οὕνεκα πᾶσιν
<hom.od 7.11>	Φαιήκεσσιν ἄνασσε, θεοῦ δ' ὣς δῆμος ἄκουεν:
<hom.od 7.12>	ἣ τρέφε Ναυσικάαν λευκώλενον ἐν μεγάροισιν.
<hom.od 7.13>	ἥ οἱ πῦρ ἀνέκαιε καὶ εἴσω δόρπον ἐκόσμει.

<hom.od 7.14>	καὶ τότ' ̓Οδυσσεὺς ὦρτο πόλινδ' ἴμεν: ἀμφὶ δ' ̓Αθήνη
<hom.od 7.15>	πολλὴν ἠέρα χεῦε φίλα φρονέους' ̓Οδυσῆι,
<hom.od 7.16>	μή τις Φαιήκων μεγαθύμων ἀντιβολήσας
<hom.od 7.17>	κερτομέοι τ' ἐπέεσσι καὶ ἐξερέοιθ' ὅτις εἴη.
<hom.od 7.18>	ἀλλ' ὅτε δὴ ἄρ' ἔμελλε πόλιν δύσεσθαι ἐραννήν,
<hom.od 7.19>	ἔνθα οἱ ἀντεβόλησε θεά, γλαυκῶπις ̓Αθήνη,
<hom.od 7.20>	παρθενικῇ ἐικυῖα νεήνιδι,  κάλπιν ἐχούσῃ.
<hom.od 7.21>	στῆ δὲ πρόσθ' αὐτοῦ, ὁ δ' ἀνείρετο δῖος ̓Οδυσσεύς:

<hom.od 7.22>	“ὦ τέκος, οὐκ ἄν μοι δόμον ἀνέρος ἡγήσαιο
<hom.od 7.23>	̓Αλκινόου, ὃς τοῖσδε μετ' ἀνθρώποισι ἀνάσσει;
<hom.od 7.24>	καὶ γὰρ ἐγὼ ξεῖνος ταλαπείριος ἐνθάδ' ἱκάνω
<hom.od 7.25>	τηλόθεν ἐξ ἀπίης γαίης: τῷ οὔ τινα οἶδα
<hom.od 7.26>	ἀνθρώπων, οἳ τήνδε πόλιν καὶ γαῖαν ἔχουσιν.”

<hom.od 7.27>	τὸν δ' αὖτε προσέειπε θεά, γλαυκῶπις ̓Αθήνη:
<hom.od 7.28>	“τοιγὰρ ἐγώ τοι, ξεῖνε πάτερ, δόμον, ὅν με κελεύεις,
<hom.od 7.29>	δείξω, ἐπεί μοι πατρὸς ἀμύμονος ἐγγύθι ναίει.
<hom.od 7.30>	ἀλλ' ἴθι σιγῇ τοῖον,  ἐγὼ δ' ὁδὸν ἡγεμονεύσω,
<hom.od 7.31>	μηδέ τιν' ἀνθρώπων προτιόσσεο μηδ' ἐρέεινε.
<hom.od 7.32>	οὐ γὰρ ξείνους οἵδε μάλ' ἀνθρώπους ἀνέχονται,
<hom.od 7.33>	οὐδ' ἀγαπαζόμενοι φιλέους' ὅς κ' ἄλλοθεν ἔλθῃ.
<hom.od 7.34>	νηυσὶ θοῇσιν τοί γε πεποιθότες ὠκείῃσι
<hom.od 7.35>	λαῖτμα μέγ' ἐκπερόωσιν,  ἐπεί σφισι δῶκ' ἐνοσίχθων:
<hom.od 7.36>	τῶν νέες ὠκεῖαι ὡς εἰ πτερὸν ἠὲ νόημα.”

<hom.od 7.37>	ὣς ἄρα φωνήσας' ἡγήσατο Παλλὰς ̓Αθήνη
<hom.od 7.38>	καρπαλίμως: ὁ δ' ἔπειτα μετ' ἴχνια βαῖνε θεοῖο.
<hom.od 7.39>	τὸν δ' ἄρα Φαίηκες ναυσικλυτοὶ οὐκ ἐνόησαν
<hom.od 7.40>	ἐρχόμενον κατὰ ἄστυ διὰ σφέας: οὐ γὰρ ̓Αθήνη
<hom.od 7.41>	εἴα ἐυπλόκαμος, δεινὴ θεός, ἥ ῥά οἱ ἀχλὺν
<hom.od 7.42>	θεσπεσίην κατέχευε φίλα φρονέους' ἐνὶ θυμῷ.
<hom.od 7.43>	θαύμαζεν δ' ̓Οδυσεὺς λιμένας καὶ νῆας ἐίσας
<hom.od 7.44>	αὐτῶν θ' ἡρώων ἀγορὰς καὶ τείχεα μακρὰ
<hom.od 7.45>	ὑψηλά,  σκολόπεσσιν ἀρηρότα, θαῦμα ἰδέσθαι.
<hom.od 7.46>	ἀλλ' ὅτε δὴ βασιλῆος ἀγακλυτὰ δώμαθ' ἵκοντο,
<hom.od 7.47>	τοῖσι δὲ μύθων ἦρχε θεά, γλαυκῶπις ̓Αθήνη:

<hom.od 7.48>	“οὗτος δή τοι, ξεῖνε πάτερ, δόμος, ὅν με κελεύεις
<hom.od 7.49>	πεφραδέμεν: δήεις δὲ διοτρεφέας βασιλῆας
<hom.od 7.50>	δαίτην δαινυμένους: σὺ δ' ἔσω κίε,  μηδέ τι θυμῷ
<hom.od 7.51>	τάρβει: θαρσαλέος γὰρ ἀνὴρ ἐν πᾶσιν ἀμείνων
<hom.od 7.52>	ἔργοισιν τελέθει, εἰ καί ποθεν ἄλλοθεν ἔλθοι.
<hom.od 7.53>	δέσποιναν μὲν πρῶτα κιχήσεαι ἐν μεγάροισιν:
<hom.od 7.54>	̓Αρήτη δ' ὄνομ' ἐστὶν ἐπώνυμον, ἐκ δὲ τοκήων
<hom.od 7.55>	τῶν αὐτῶν οἵ περ τέκον ̓Αλκίνοον βασιλῆα.
<hom.od 7.56>	Ναυσίθοον μὲν πρῶτα Ποσειδάων ἐνοσίχθων
<hom.od 7.57>	γείνατο καὶ Περίβοια, γυναικῶν εἶδος ἀρίστη,
<hom.od 7.58>	ὁπλοτάτη θυγάτηρ μεγαλήτορος Εὐρυμέδοντος,
<hom.od 7.59>	ὅς ποθ' ὑπερθύμοισι Γιγάντεσσιν βασίλευεν.
<hom.od 7.60>	ἀλλ' ὁ μὲν ὤλεσε λαὸν ἀτάσθαλον,  ὤλετο δ' αὐτός:
<hom.od 7.61>	τῇ δὲ Ποσειδάων ἐμίγη καὶ ἐγείνατο παῖδα
<hom.od 7.62>	Ναυσίθοον μεγάθυμον, ὃς ἐν Φαίηξιν ἄνασσε:
<hom.od 7.63>	Ναυσίθοος δ' ἔτεκεν ̔Ρηξήνορά τ' ̓Αλκίνοόν τε.
<hom.od 7.64>	τὸν μὲν ἄκουρον ἐόντα βάλ' ἀργυρότοξος ̓Απόλλων
<hom.od 7.65>	νυμφίον ἐν μεγάρῳ,  μίαν οἴην παῖδα λιπόντα
<hom.od 7.66>	̓Αρήτην: τὴν δ' ̓Αλκίνοος ποιήσατ' ἄκοιτιν,
<hom.od 7.67>	καί μιν ἔτις', ὡς οὔ τις ἐπὶ χθονὶ τίεται ἄλλη,
<hom.od 7.68>	ὅσσαι νῦν γε γυναῖκες ὑπ' ἀνδράσιν οἶκον ἔχουσιν.
<hom.od 7.69>	ὣς κείνη περὶ κῆρι τετίμηταί τε καὶ ἔστιν
<hom.od 7.70>	ἔκ τε φίλων παίδων ἔκ τ' αὐτοῦ ̓Αλκινόοιο
<hom.od 7.71>	καὶ λαῶν, οἵ μίν ῥα θεὸν ὣς εἰσορόωντες
<hom.od 7.72>	δειδέχαται μύθοισιν, ὅτε στείχῃς' ἀνὰ ἄστυ.
<hom.od 7.73>	οὐ μὲν γάρ τι νόου γε καὶ αὐτὴ δεύεται ἐσθλοῦ:
<hom.od 7.74>	ᾗσι τ' ἐὺ φρονέῃσι καὶ ἀνδράσι νείκεα λύει.
<hom.od 7.75>	εἴ κέν τοι κείνη γε φίλα φρονέῃς' ἐνὶ θυμῷ,
<hom.od 7.76>	ἐλπωρή τοι ἔπειτα φίλους τ' ἰδέειν καὶ ἱκέσθαι
<hom.od 7.77>	οἶκον ἐς ὑψόροφον καὶ σὴν ἐς πατρίδα γαῖαν.”

<hom.od 7.78>	ὣς ἄρα φωνήσας' ἀπέβη γλαυκῶπις ̓Αθήνη
<hom.od 7.79>	πόντον ἐπ' ἀτρύγετον, λίπε δὲ Σχερίην ἐρατεινήν,
<hom.od 7.80>	ἵκετο δ' ἐς Μαραθῶνα καὶ εὐρυάγυιαν ̓Αθήνην,
<hom.od 7.81>	δῦνε δ' ̓Ερεχθῆος πυκινὸν δόμον. αὐτὰρ ̓Οδυσσεὺς
<hom.od 7.82>	̓Αλκινόου πρὸς δώματ' ἴε κλυτά: πολλὰ δέ οἱ κῆρ
<hom.od 7.83>	ὥρμαιν' ἱσταμένῳ, πρὶν χάλκεον οὐδὸν ἱκέσθαι.
<hom.od 7.84>	ὥς τε γὰρ ἠελίου αἴγλη πέλεν ἠὲ σελήνης
<hom.od 7.85>	δῶμα καθ' ὑψερεφὲς μεγαλήτορος ̓Αλκινόοιο.
<hom.od 7.86>	χάλκεοι μὲν γὰρ τοῖχοι ἐληλέδατ' ἔνθα καὶ ἔνθα,
<hom.od 7.87>	ἐς μυχὸν ἐξ οὐδοῦ, περὶ δὲ θριγκὸς κυάνοιο:
<hom.od 7.88>	χρύσειαι δὲ θύραι πυκινὸν δόμον ἐντὸς ἔεργον:
<hom.od 7.89>	σταθμοὶ δ' ἀργύρεοι ἐν χαλκέῳ ἕστασαν οὐδῷ,
<hom.od 7.90>	ἀργύρεον δ' ἐφ' ὑπερθύριον,  χρυσέη δὲ κορώνη.
<hom.od 7.91>	χρύσειοι δ' ἑκάτερθε καὶ ἀργύρεοι κύνες ἦσαν,
<hom.od 7.92>	οὓς ̔́Ηφαιστος ἔτευξεν ἰδυίῃσι πραπίδεσσι
<hom.od 7.93>	δῶμα φυλασσέμεναι μεγαλήτορος ̓Αλκινόοιο,
<hom.od 7.94>	ἀθανάτους ὄντας καὶ ἀγήρως ἤματα πάντα.
<hom.od 7.95>	ἐν δὲ θρόνοι περὶ τοῖχον ἐρηρέδατ' ἔνθα καὶ ἔνθα,
<hom.od 7.96>	ἐς μυχὸν ἐξ οὐδοῖο διαμπερές, ἔνθ' ἐνὶ πέπλοι
<hom.od 7.97>	λεπτοὶ ἐύννητοι βεβλήατο, ἔργα γυναικῶν.
<hom.od 7.98>	ἔνθα δὲ Φαιήκων ἡγήτορες ἑδριόωντο
<hom.od 7.99>	πίνοντες καὶ ἔδοντες: ἐπηετανὸν γὰρ ἔχεσκον.
<hom.od 7.100>	χρύσειοι δ' ἄρα κοῦροι ἐυδμήτων ἐπὶ βωμῶν
<hom.od 7.101>	ἕστασαν αἰθομένας δαί̈δας μετὰ χερσὶν ἔχοντες,
<hom.od 7.102>	φαίνοντες νύκτας κατὰ δώματα δαιτυμόνεσσι.
<hom.od 7.103>	πεντήκοντα δέ οἱ δμωαὶ κατὰ δῶμα γυναῖκες
<hom.od 7.104>	αἱ μὲν ἀλετρεύουσι μύλῃς ἔπι μήλοπα καρπόν,
<hom.od 7.105>	αἱ δ' ἱστοὺς ὑφόωσι καὶ ἠλάκατα στρωφῶσιν
<hom.od 7.106>	ἥμεναι, οἷά τε φύλλα μακεδνῆς αἰγείροιο:
<hom.od 7.107>	καιρουσσέων δ' ὀθονέων ἀπολείβεται ὑγρὸν ἔλαιον.
<hom.od 7.108>	ὅσσον Φαίηκες περὶ πάντων ἴδριες ἀνδρῶν
<hom.od 7.109>	νῆα θοὴν ἐνὶ πόντῳ ἐλαυνέμεν, ὣς δὲ γυναῖκες
<hom.od 7.110>	ἱστῶν τεχνῆσσαι: πέρι γάρ σφισι δῶκεν ̓Αθήνη
<hom.od 7.111>	ἔργα τ' ἐπίστασθαι περικαλλέα καὶ φρένας ἐσθλάς.
<hom.od 7.112>	ἔκτοσθεν δ' αὐλῆς μέγας ὄρχατος ἄγχι θυράων
<hom.od 7.113>	τετράγυος: περὶ δ' ἕρκος ἐλήλαται ἀμφοτέρωθεν.
<hom.od 7.114>	ἔνθα δὲ δένδρεα μακρὰ πεφύκασι τηλεθόωντα,
<hom.od 7.115>	ὄγχναι καὶ ῥοιαὶ καὶ μηλέαι ἀγλαόκαρποι
<hom.od 7.116>	συκέαι τε γλυκεραὶ καὶ ἐλαῖαι τηλεθόωσαι.
<hom.od 7.117>	τάων οὔ ποτε καρπὸς ἀπόλλυται οὐδ' ἀπολείπει
<hom.od 7.118>	χείματος οὐδὲ θέρευς, ἐπετήσιος: ἀλλὰ μάλ' αἰεὶ
<hom.od 7.119>	Ζεφυρίη πνείουσα τὰ μὲν φύει, ἄλλα δὲ πέσσει.
<hom.od 7.120>	ὄγχνη ἐπ' ὄγχνῃ γηράσκει,  μῆλον δ' ἐπὶ μήλῳ,
<hom.od 7.121>	αὐτὰρ ἐπὶ σταφυλῇ σταφυλή, σῦκον δ' ἐπὶ σύκῳ.
<hom.od 7.122>	ἔνθα δέ οἱ πολύκαρπος ἀλωὴ ἐρρίζωται,
<hom.od 7.123>	τῆς ἕτερον μὲν θειλόπεδον λευρῷ ἐνὶ χώρῳ
<hom.od 7.124>	τέρσεται ἠελίῳ, ἑτέρας δ' ἄρα τε τρυγόωσιν,
<hom.od 7.125>	ἄλλας δὲ τραπέουσι: πάροιθε δέ τ' ὄμφακές εἰσιν
<hom.od 7.126>	ἄνθος ἀφιεῖσαι, ἕτεραι δ' ὑποπερκάζουσιν.
<hom.od 7.127>	ἔνθα δὲ κοσμηταὶ πρασιαὶ παρὰ νείατον ὄρχον
<hom.od 7.128>	παντοῖαι πεφύασιν, ἐπηετανὸν γανόωσαι:
<hom.od 7.129>	ἐν δὲ δύω κρῆναι ἡ μέν τ' ἀνὰ κῆπον ἅπαντα
<hom.od 7.130>	σκίδναται,  ἡ δ' ἑτέρωθεν ὑπ' αὐλῆς οὐδὸν ἵησι
<hom.od 7.131>	πρὸς δόμον ὑψηλόν, ὅθεν ὑδρεύοντο πολῖται.
<hom.od 7.132>	τοῖ' ἄρ' ἐν ̓Αλκινόοιο θεῶν ἔσαν ἀγλαὰ δῶρα.

<hom.od 7.133>	ἔνθα στὰς θηεῖτο πολύτλας δῖος ̓Οδυσσεύς.
<hom.od 7.134>	αὐτὰρ ἐπεὶ δὴ πάντα ἑῷ θηήσατο θυμῷ,
<hom.od 7.135>	καρπαλίμως ὑπὲρ οὐδὸν ἐβήσετο δώματος εἴσω.
<hom.od 7.136>	εὗρε δὲ Φαιήκων ἡγήτορας ἠδὲ μέδοντας
<hom.od 7.137>	σπένδοντας δεπάεσσιν ἐυσκόπῳ ἀργεϊφόντῃ,
<hom.od 7.138>	ᾧ πυμάτῳ σπένδεσκον, ὅτε μνησαίατο κοίτου.
<hom.od 7.139>	αὐτὰρ ὁ βῆ διὰ δῶμα πολύτλας δῖος ̓Οδυσσεὺς
<hom.od 7.140>	πολλὴν ἠέρ' ἔχων,  ἥν οἱ περίχευεν ̓Αθήνη,
<hom.od 7.141>	ὄφρ' ἵκετ' ̓Αρήτην τε καὶ ̓Αλκίνοον βασιλῆα.
<hom.od 7.142>	ἀμφὶ δ' ἄρ' ̓Αρήτης βάλε γούνασι χεῖρας ̓Οδυσσεύς,
<hom.od 7.143>	καὶ τότε δή ῥ' αὐτοῖο πάλιν χύτο θέσφατος ἀήρ.
<hom.od 7.144>	οἱ δ' ἄνεῳ ἐγένοντο, δόμον κάτα φῶτα ἰδόντες:
<hom.od 7.145>	θαύμαζον δ' ὁρόωντες.  ὁ δὲ λιτάνευεν ̓Οδυσσεύς:

<hom.od 7.146>	“̓Αρήτη, θύγατερ ̔Ρηξήνορος ἀντιθέοιο,
<hom.od 7.147>	σόν τε πόσιν σά τε γούναθ' ἱκάνω πολλὰ μογήσας
<hom.od 7.148>	τούσδε τε δαιτυμόνας: τοῖσιν θεοὶ ὄλβια δοῖεν
<hom.od 7.149>	ζωέμεναι, καὶ παισὶν ἐπιτρέψειεν ἕκαστος
<hom.od 7.150>	κτήματ' ἐνὶ μεγάροισι γέρας θ' ὅ τι δῆμος ἔδωκεν:
<hom.od 7.151>	αὐτὰρ ἐμοὶ πομπὴν ὀτρύνετε πατρίδ' ἱκέσθαι
<hom.od 7.152>	θᾶσσον, ἐπεὶ δὴ δηθὰ φίλων ἄπο πήματα πάσχω.”

<hom.od 7.153>	ὣς εἰπὼν κατ' ἄρ' ἕζετ' ἐπ' ἐσχάρῃ ἐν κονίῃσιν
<hom.od 7.154>	πὰρ πυρί: οἱ δ' ἄρα πάντες ἀκὴν ἐγένοντο σιωπῇ.
<hom.od 7.155>	ὀψὲ δὲ δὴ μετέειπε γέρων ἥρως ̓Εχένηος,
<hom.od 7.156>	ὃς δὴ Φαιήκων ἀνδρῶν προγενέστερος ἦεν
<hom.od 7.157>	καὶ μύθοισι κέκαστο, παλαιά τε πολλά τε εἰδώς:
<hom.od 7.158>	ὅ σφιν ἐὺ φρονέων ἀγορήσατο καὶ μετέειπεν:
<hom.od 7.159>	“̓Αλκίνο', οὐ μέν τοι τόδε κάλλιον, οὐδὲ ἔοικε,
<hom.od 7.160>	ξεῖνον μὲν χαμαὶ ἧσθαι ἐπ' ἐσχάρῃ ἐν κονίῃσιν,
<hom.od 7.161>	οἵδε δὲ σὸν μῦθον ποτιδέγμενοι ἰσχανόωνται.
<hom.od 7.162>	ἄλλ' ἄγε δὴ ξεῖνον μὲν ἐπὶ θρόνου ἀργυροήλου
<hom.od 7.163>	εἷσον ἀναστήσας, σὺ δὲ κηρύκεσσι κέλευσον
<hom.od 7.164>	οἶνον ἐπικρῆσαι, ἵνα καὶ Διὶ τερπικεραύνῳ
<hom.od 7.165>	σπείσομεν,  ὅς θ' ἱκέτῃσιν ἅμ' αἰδοίοισιν ὀπηδεῖ:
<hom.od 7.166>	δόρπον δὲ ξείνῳ ταμίη δότω ἔνδον ἐόντων.”

<hom.od 7.167>	αὐτὰρ ἐπεὶ τό γ' ἄκους' ἱερὸν μένος ̓Αλκινόοιο,
<hom.od 7.168>	χειρὸς ἑλὼν ̓Οδυσῆα δαί̈φρονα ποικιλομήτην
<hom.od 7.169>	ὦρσεν ἀπ' ἐσχαρόφιν καὶ ἐπὶ θρόνου εἷσε φαεινοῦ,
<hom.od 7.170>	υἱὸν ἀναστήσας ἀγαπήνορα Λαοδάμαντα,
<hom.od 7.171>	ὅς οἱ πλησίον ἷζε, μάλιστα δέ μιν φιλέεσκεν.
<hom.od 7.172>	χέρνιβα δ' ἀμφίπολος προχόῳ ἐπέχευε φέρουσα
<hom.od 7.173>	καλῇ χρυσείῃ ὑπὲρ ἀργυρέοιο λέβητος,
<hom.od 7.174>	νίψασθαι: παρὰ δὲ ξεστὴν ἐτάνυσσε τράπεζαν.
<hom.od 7.175>	σῖτον δ' αἰδοίη ταμίη παρέθηκε φέρουσα,
<hom.od 7.176>	εἴδατα πόλλ' ἐπιθεῖσα, χαριζομένη παρεόντων.
<hom.od 7.177>	αὐτὰρ ὁ πῖνε καὶ ἦσθε πολύτλας δῖος ̓Οδυσσεύς.
<hom.od 7.178>	καὶ τότε κήρυκα προσέφη μένος ̓Αλκινόοιο:

<hom.od 7.179>	“Ποντόνοε, κρητῆρα κερασσάμενος μέθυ νεῖμον
<hom.od 7.180>	πᾶσιν ἀνὰ μέγαρον,  ἵνα καὶ Διὶ τερπικεραύνῳ
<hom.od 7.181>	σπείσομεν, ὅς θ' ἱκέτῃσιν ἅμ' αἰδοίοισιν ὀπηδεῖ.”

<hom.od 7.182>	ὣς φάτο, Ποντόνοος δὲ μελίφρονα οἶνον ἐκίρνα,
<hom.od 7.183>	νώμησεν δ' ἄρα πᾶσιν ἐπαρξάμενος δεπάεσσιν.
<hom.od 7.184>	αὐτὰρ ἐπεὶ σπεῖσάν τ' ἔπιόν θ', ὅσον ἤθελε θυμός,
<hom.od 7.185>	τοῖσιν δ' ̓Αλκίνοος ἀγορήσατο καὶ μετέειπε:

<hom.od 7.186>	“κέκλυτε, Φαιήκων ἡγήτορες ἠδὲ μέδοντες
<hom.od 7.187>	ὄφρ' εἴπω τά με θυμὸς ἐνὶ στήθεσσι κελεύει.
<hom.od 7.188>	νῦν μὲν δαισάμενοι κατακείετε οἴκαδ' ἰόντες:
<hom.od 7.189>	ἠῶθεν δὲ γέροντας ἐπὶ πλέονας καλέσαντες
<hom.od 7.190>	ξεῖνον ἐνὶ μεγάροις ξεινίσσομεν ἠδὲ θεοῖσιν
<hom.od 7.191>	ῥέξομεν ἱερὰ καλά, ἔπειτα δὲ καὶ περὶ πομπῆς
<hom.od 7.192>	μνησόμεθ', ὥς χ' ὁ ξεῖνος ἄνευθε πόνου καὶ ἀνίης
<hom.od 7.193>	πομπῇ ὑφ' ἡμετέρῃ ἣν πατρίδα γαῖαν ἵκηται
<hom.od 7.194>	χαίρων καρπαλίμως, εἰ καὶ μάλα τηλόθεν ἐστί,
<hom.od 7.195>	μηδέ τι μεσσηγύς γε κακὸν καὶ πῆμα πάθῃσι,
<hom.od 7.196>	πρίν γε τὸν ἧς γαίης ἐπιβήμεναι: ἔνθα δ' ἔπειτα
<hom.od 7.197>	πείσεται, ἅσσα οἱ αἶσα κατὰ κλῶθές τε βαρεῖαι
<hom.od 7.198>	γιγνομένῳ νήσαντο λίνῳ, ὅτε μιν τέκε μήτηρ.
<hom.od 7.199>	εἰ δέ τις ἀθανάτων γε κατ' οὐρανοῦ εἰλήλουθεν,
<hom.od 7.200>	ἄλλο τι δὴ τόδ' ἔπειτα θεοὶ περιμηχανόωνται.
<hom.od 7.201>	αἰεὶ γὰρ τὸ πάρος γε θεοὶ φαίνονται ἐναργεῖς
<hom.od 7.202>	ἡμῖν, εὖτ' ἔρδωμεν ἀγακλειτὰς ἑκατόμβας,
<hom.od 7.203>	δαίνυνταί τε παρ' ἄμμι καθήμενοι ἔνθα περ ἡμεῖς.
<hom.od 7.204>	εἰ δ' ἄρα τις καὶ μοῦνος ἰὼν ξύμβληται ὁδίτης,
<hom.od 7.205>	οὔ τι κατακρύπτουσιν,  ἐπεί σφισιν ἐγγύθεν εἰμέν,
<hom.od 7.206>	ὥς περ Κύκλωπές τε καὶ ἄγρια φῦλα Γιγάντων.”

<hom.od 7.207>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 7.208>	“̓Αλκίνο', ἄλλο τί τοι μελέτω φρεσίν: οὐ γὰρ ἐγώ γε
<hom.od 7.209>	ἀθανάτοισιν ἔοικα, τοὶ οὐρανὸν εὐρὺν ἔχουσιν,
<hom.od 7.210>	οὐ δέμας οὐδὲ φυήν,  ἀλλὰ θνητοῖσι βροτοῖσιν.
<hom.od 7.211>	οὕς τινας ὑμεῖς ἴστε μάλιστ' ὀχέοντας ὀιζὺν
<hom.od 7.212>	ἀνθρώπων, τοῖσίν κεν ἐν ἄλγεσιν ἰσωσαίμην.
<hom.od 7.213>	καὶ δ' ἔτι κεν καὶ μᾶλλον ἐγὼ κακὰ μυθησαίμην,
<hom.od 7.214>	ὅσσα γε δὴ ξύμπαντα θεῶν ἰότητι μόγησα.
<hom.od 7.215>	ἀλλ' ἐμὲ μὲν δορπῆσαι ἐάσατε κηδόμενόν περ:
<hom.od 7.216>	οὐ γάρ τι στυγερῇ ἐπὶ γαστέρι κύντερον ἄλλο
<hom.od 7.217>	ἔπλετο, ἥ τ' ἐκέλευσεν ἕο μνήσασθαι ἀνάγκῃ
<hom.od 7.218>	καὶ μάλα τειρόμενον καὶ ἐνὶ φρεσὶ πένθος ἔχοντα,
<hom.od 7.219>	ὡς καὶ ἐγὼ πένθος μὲν ἔχω φρεσίν, ἡ δὲ μάλ' αἰεὶ
<hom.od 7.220>	ἐσθέμεναι κέλεται καὶ πινέμεν,  ἐκ δέ με πάντων
<hom.od 7.221>	ληθάνει ὅσς' ἔπαθον, καὶ ἐνιπλησθῆναι ἀνώγει.
<hom.od 7.222>	ὑμεῖς δ' ὀτρύνεσθαι ἅμ' ἠοῖ φαινομένηφιν,
<hom.od 7.223>	ὥς κ' ἐμὲ τὸν δύστηνον ἐμῆς ἐπιβήσετε πάτρης
<hom.od 7.224>	καί περ πολλὰ παθόντα: ἰδόντα με καὶ λίποι αἰὼν
<hom.od 7.225>	κτῆσιν ἐμήν, δμῶάς τε καὶ ὑψερεφὲς μέγα δῶμα.”

<hom.od 7.226>	ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον
<hom.od 7.227>	πεμπέμεναι τὸν ξεῖνον, ἐπεὶ κατὰ μοῖραν ἔειπεν.
<hom.od 7.228>	αὐτὰρ ἐπεὶ σπεῖσάν τ' ἔπιον θ' ὅσον ἤθελε θυμός,
<hom.od 7.229>	οἱ μὲν κακκείοντες ἔβαν οἶκόνδε ἕκαστος,
<hom.od 7.230>	αὐτὰρ ὁ ἐν μεγάρῳ ὑπελείπετο δῖος ̓Οδυσσεύς,
<hom.od 7.231>	πὰρ δέ οἱ ̓Αρήτη τε καὶ ̓Αλκίνοος θεοειδὴς
<hom.od 7.232>	ἥσθην: ἀμφίπολοι δ' ἀπεκόσμεον ἔντεα δαιτός.
<hom.od 7.233>	τοῖσιν δ' ̓Αρήτη λευκώλενος ἤρχετο μύθων:
<hom.od 7.234>	ἔγνω γὰρ φᾶρός τε χιτῶνά τε εἵματ' ἰδοῦσα
<hom.od 7.235>	καλά,  τά ῥ' αὐτὴ τεῦξε σὺν ἀμφιπόλοισι γυναιξί:
<hom.od 7.236>	καί μιν φωνήσας' ἔπεα πτερόεντα προσηύδα:

<hom.od 7.237>	“ξεῖνε, τὸ μέν σε πρῶτον ἐγὼν εἰρήσομαι αὐτή:
<hom.od 7.238>	τίς πόθεν εἰς ἀνδρῶν; τίς τοι τάδε εἵματ' ἔδωκεν;
<hom.od 7.239>	οὐ δὴ φῆς ἐπὶ πόντον ἀλώμενος ἐνθάδ' ἱκέσθαι;”

<hom.od 7.240>	τὴν δ' ἀπαμειβόμενος προσέφη πολύμητις ̓Οδυσσεύς:
<hom.od 7.241>	“ἀργαλέον,  βασίλεια, διηνεκέως ἀγορεῦσαι
<hom.od 7.242>	κήδε', ἐπεί μοι πολλὰ δόσαν θεοὶ Οὐρανίωνες:
<hom.od 7.243>	τοῦτο δέ τοι ἐρέω ὅ μ' ἀνείρεαι ἠδὲ μεταλλᾷς.
<hom.od 7.244>	̓Ωγυγίη τις νῆσος ἀπόπροθεν εἰν ἁλὶ κεῖται:
<hom.od 7.245>	ἔνθα μὲν ̓́Ατλαντος θυγάτηρ,  δολόεσσα Καλυψὼ
<hom.od 7.246>	ναίει ἐυπλόκαμος, δεινὴ θεός: οὐδέ τις αὐτῇ
<hom.od 7.247>	μίσγεται οὔτε θεῶν οὔτε θνητῶν ἀνθρώπων.
<hom.od 7.248>	ἀλλ' ἐμὲ τὸν δύστηνον ἐφέστιον ἤγαγε δαίμων
<hom.od 7.249>	οἶον, ἐπεί μοι νῆα θοὴν ἀργῆτι κεραυνῷ
<hom.od 7.250>	Ζεὺς ἔλσας ἐκέασσε μέσῳ ἐνὶ οἴνοπι πόντῳ.
<hom.od 7.251>	ἔνθ' ἄλλοι μὲν πάντες ἀπέφθιθεν ἐσθλοὶ ἑταῖροι,
<hom.od 7.252>	αὐτὰρ ἐγὼ τρόπιν ἀγκὰς ἑλὼν νεὸς ἀμφιελίσσης
<hom.od 7.253>	ἐννῆμαρ φερόμην: δεκάτῃ δέ με νυκτὶ μελαίνῃ
<hom.od 7.254>	νῆσον ἐς ̓Ωγυγίην πέλασαν θεοί, ἔνθα Καλυψὼ
<hom.od 7.255>	ναίει ἐυπλόκαμος,  δεινὴ θεός, ἥ με λαβοῦσα
<hom.od 7.256>	ἐνδυκέως ἐφίλει τε καὶ ἔτρεφεν ἠδὲ ἔφασκε
<hom.od 7.257>	θήσειν ἀθάνατον καὶ ἀγήραον ἤματα πάντα:
<hom.od 7.258>	ἀλλ' ἐμὸν οὔ ποτε θυμὸν ἐνὶ στήθεσσιν ἔπειθεν.
<hom.od 7.259>	ἔνθα μὲν ἑπτάετες μένον ἔμπεδον, εἵματα δ' αἰεὶ
<hom.od 7.260>	δάκρυσι δεύεσκον,  τά μοι ἄμβροτα δῶκε Καλυψώ:
<hom.od 7.261>	ἀλλ' ὅτε δὴ ὀγδόατόν μοι ἐπιπλόμενον ἔτος ἦλθεν,
<hom.od 7.262>	καὶ τότε δή μ' ἐκέλευσεν ἐποτρύνουσα νέεσθαι
<hom.od 7.263>	Ζηνὸς ὑπ' ἀγγελίης, ἢ καὶ νόος ἐτράπετ' αὐτῆς.
<hom.od 7.264>	πέμπε δ' ἐπὶ σχεδίης πολυδέσμου, πολλὰ δ' ἔδωκε,
<hom.od 7.265>	σῖτον καὶ μέθυ ἡδύ,  καὶ ἄμβροτα εἵματα ἕσσεν,
<hom.od 7.266>	οὖρον δὲ προέηκεν ἀπήμονά τε λιαρόν τε.
<hom.od 7.267>	ἑπτὰ δὲ καὶ δέκα μὲν πλέον ἤματα ποντοπορεύων,
<hom.od 7.268>	ὀκτωκαιδεκάτῃ δ' ἐφάνη ὄρεα σκιόεντα
<hom.od 7.269>	γαίης ὑμετέρης, γήθησε δέ μοι φίλον ἦτορ
<hom.od 7.270>	δυσμόρῳ: ἦ γὰρ ἔμελλον ἔτι ξυνέσεσθαι ὀιζυῖ
<hom.od 7.271>	πολλῇ, τήν μοι ἐπῶρσε Ποσειδάων ἐνοσίχθων,
<hom.od 7.272>	ὅς μοι ἐφορμήσας ἀνέμους κατέδησε κέλευθον,
<hom.od 7.273>	ὤρινεν δὲ θάλασσαν ἀθέσφατον, οὐδέ τι κῦμα
<hom.od 7.274>	εἴα ἐπὶ σχεδίης ἁδινὰ στενάχοντα φέρεσθαι.
<hom.od 7.275>	τὴν μὲν ἔπειτα θύελλα διεσκέδας': αὐτὰρ ἐγώ γε
<hom.od 7.276>	νηχόμενος τόδε λαῖτμα διέτμαγον, ὄφρα με γαίῃ
<hom.od 7.277>	ὑμετέρῃ ἐπέλασσε φέρων ἄνεμός τε καὶ ὕδωρ.
<hom.od 7.278>	ἔνθα κέ μ' ἐκβαίνοντα βιήσατο κῦμ' ἐπὶ χέρσου,
<hom.od 7.279>	πέτρῃς πρὸς μεγάλῃσι βαλὸν καὶ ἀτερπέι χώρῳ:
<hom.od 7.280>	ἀλλ' ἀναχασσάμενος νῆχον πάλιν,  ἧος ἐπῆλθον
<hom.od 7.281>	ἐς ποταμόν, τῇ δή μοι ἐείσατο χῶρος ἄριστος,
<hom.od 7.282>	λεῖος πετράων, καὶ ἐπὶ σκέπας ἦν ἀνέμοιο.
<hom.od 7.283>	ἐκ δ' ἔπεσον θυμηγερέων, ἐπὶ δ' ἀμβροσίη νὺξ
<hom.od 7.284>	ἤλυθ'. ἐγὼ δ' ἀπάνευθε διιπετέος ποταμοῖο
<hom.od 7.285>	ἐκβὰς ἐν θάμνοισι κατέδραθον,  ἀμφὶ δὲ φύλλα
<hom.od 7.286>	ἠφυσάμην: ὕπνον δὲ θεὸς κατ' ἀπείρονα χεῦεν.
<hom.od 7.287>	ἔνθα μὲν ἐν φύλλοισι φίλον τετιημένος ἦτορ
<hom.od 7.288>	εὗδον παννύχιος καὶ ἐπ' ἠῶ καὶ μέσον ἦμαρ.
<hom.od 7.289>	δείλετό τ' ἠέλιος καί με γλυκὺς ὕπνος ἀνῆκεν.
<hom.od 7.290>	ἀμφιπόλους δ' ἐπὶ θινὶ τεῆς ἐνόησα θυγατρὸς
<hom.od 7.291>	παιζούσας, ἐν δ' αὐτὴ ἔην ἐικυῖα θεῇσι:
<hom.od 7.292>	τὴν ἱκέτευς': ἡ δ' οὔ τι νοήματος ἤμβροτεν ἐσθλοῦ,
<hom.od 7.293>	ὡς οὐκ ἂν ἔλποιο νεώτερον ἀντιάσαντα
<hom.od 7.294>	ἐρξέμεν: αἰεὶ γάρ τε νεώτεροι ἀφραδέουσιν.
<hom.od 7.295>	ἥ μοι σῖτον ἔδωκεν ἅλις ἠδ' αἴθοπα οἶνον
<hom.od 7.296>	καὶ λοῦς' ἐν ποταμῷ καί μοι τάδε εἵματ' ἔδωκε.
<hom.od 7.297>	ταῦτά τοι ἀχνύμενός περ ἀληθείην κατέλεξα.”

<hom.od 7.298>	τὸν δ' αὖτ' ̓Αλκίνοος ἀπαμείβετο φώνησέν τε:
<hom.od 7.299>	“ξεῖν', ἦ τοι μὲν τοῦτο γ' ἐναίσιμον οὐκ ἐνόησε
<hom.od 7.300>	παῖς ἐμή,  οὕνεκά ς' οὔ τι μετ' ἀμφιπόλοισι γυναιξὶν
<hom.od 7.301>	ἦγεν ἐς ἡμέτερον, σὺ δ' ἄρα πρώτην ἱκέτευσας.”

<hom.od 7.302>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 7.303>	“ἥρως, μή τοι τοὔνεκ' ἀμύμονα νείκεε κούρην:
<hom.od 7.304>	ἡ μὲν γάρ μ' ἐκέλευε σὺν ἀμφιπόλοισιν ἕπεσθαι,
<hom.od 7.305>	ἀλλ' ἐγὼ οὐκ ἔθελον δείσας αἰσχυνόμενός τε,
<hom.od 7.306>	μή πως καὶ σοὶ θυμὸς ἐπισκύσσαιτο ἰδόντι:
<hom.od 7.307>	δύσζηλοι γάρ τ' εἰμὲν ἐπὶ χθονὶ φῦλ' ἀνθρώπων.”

<hom.od 7.308>	τὸν δ' αὖτ' ̓Αλκίνοος ἀπαμείβετο φώνησέν τε:
<hom.od 7.309>	“ξεῖν', οὔ μοι τοιοῦτον ἐνὶ στήθεσσι φίλον κῆρ
<hom.od 7.310>	μαψιδίως κεχολῶσθαι: ἀμείνω δ' αἴσιμα πάντα.
<hom.od 7.311>	αἲ γάρ, Ζεῦ τε πάτερ καὶ ̓Αθηναίη καὶ ̓́Απολλον,
<hom.od 7.312>	τοῖος ἐὼν οἷός ἐσσι, τά τε φρονέων ἅ τ' ἐγώ περ,
<hom.od 7.313>	παῖδά τ' ἐμὴν ἐχέμεν καὶ ἐμὸς γαμβρὸς καλέεσθαι
<hom.od 7.314>	αὖθι μένων: οἶκον δέ κ' ἐγὼ καὶ κτήματα δοίην,
<hom.od 7.315>	εἴ κ' ἐθέλων γε μένοις: ἀέκοντα δέ ς' οὔ τις ἐρύξει
<hom.od 7.316>	Φαιήκων: μὴ τοῦτο φίλον Διὶ πατρὶ γένοιτο.
<hom.od 7.317>	πομπὴν δ' ἐς τόδ' ἐγὼ τεκμαίρομαι, ὄφρ' ἐὺ εἰδῇς,
<hom.od 7.318>	αὔριον ἔς: τῆμος δὲ σὺ μὲν δεδμημένος ὕπνῳ
<hom.od 7.319>	λέξεαι, οἱ δ' ἐλόωσι γαλήνην, ὄφρ' ἂν ἵκηαι
<hom.od 7.320>	πατρίδα σὴν καὶ δῶμα,  καὶ εἴ πού τοι φίλον ἐστίν,
<hom.od 7.321>	εἴ περ καὶ μάλα πολλὸν ἑκαστέρω ἔστ' Εὐβοίης,
<hom.od 7.322>	τήν περ τηλοτάτω φάς' ἔμμεναι, οἵ μιν ἴδοντο
<hom.od 7.323>	λαῶν ἡμετέρων, ὅτε τε ξανθὸν ̔Ραδάμανθυν
<hom.od 7.324>	ἦγον ἐποψόμενον Τιτυὸν Γαιήιον υἱόν.
<hom.od 7.325>	καὶ μὲν οἱ ἔνθ' ἦλθον καὶ ἄτερ καμάτοιο τέλεσσαν
<hom.od 7.326>	ἤματι τῷ αὐτῷ καὶ ἀπήνυσαν οἴκαδ' ὀπίσσω.
<hom.od 7.327>	εἰδήσεις δὲ καὶ αὐτὸς ἐνὶ φρεσὶν ὅσσον ἄρισται
<hom.od 7.328>	νῆες ἐμαὶ καὶ κοῦροι ἀναρρίπτειν ἅλα πηδῷ.”

<hom.od 7.329>	ὣς φάτο, γήθησεν δὲ πολύτλας δῖος ̓Οδυσσεύς,
<hom.od 7.330>	εὐχόμενος δ' ἄρα εἶπεν,  ἔπος τ' ἔφατ' ἔκ τ' ὀνόμαζεν:
<hom.od 7.331>	“Ζεῦ πάτερ, αἴθ' ὅσα εἶπε τελευτήσειεν ἅπαντα
<hom.od 7.332>	̓Αλκίνοος: τοῦ μέν κεν ἐπὶ ζείδωρον ἄρουραν
<hom.od 7.333>	ἄσβεστον κλέος εἴη, ἐγὼ δέ κε πατρίδ' ἱκοίμην.”

<hom.od 7.334>	ὣς οἱ μὲν τοιαῦτα πρὸς ἀλλήλους ἀγόρευον:
<hom.od 7.335>	κέκλετο δ' ̓Αρήτη λευκώλενος ἀμφιπόλοισιν
<hom.od 7.336>	δέμνι' ὑπ' αἰθούσῃ θέμεναι καὶ ῥήγεα καλὰ
<hom.od 7.337>	πορφύρε' ἐμβαλέειν, στορέσαι τ' ἐφύπερθε τάπητας
<hom.od 7.338>	χλαίνας τ' ἐνθέμεναι οὔλας καθύπερθεν ἕσασθαι.
<hom.od 7.339>	αἱ δ' ἴσαν ἐκ μεγάροιο δάος μετὰ χερσὶν ἔχουσαι:
<hom.od 7.340>	αὐτὰρ ἐπεὶ στόρεσαν πυκινὸν λέχος ἐγκονέουσαι,
<hom.od 7.341>	ὤτρυνον δ' ̓Οδυσῆα παριστάμεναι ἐπέεσσιν:
<hom.od 7.342>	“ὄρσο κέων, ὦ ξεῖνε: πεποίηται δέ τοι εὐνή.”

<hom.od 7.343>	ὣς φάν, τῷ δ' ἀσπαστὸν ἐείσατο κοιμηθῆναι.
<hom.od 7.344>	ὣς ὁ μὲν ἔνθα καθεῦδε πολύτλας δῖος ̓Οδυσσεὺς
<hom.od 7.345>	τρητοῖς ἐν λεχέεσσιν ὑπ' αἰθούσῃ ἐριδούπῳ:
<hom.od 7.346>	̓Αλκίνοος δ' ἄρα λέκτο μυχῷ δόμου ὑψηλοῖο,
<hom.od 7.347>	πὰρ δὲ γυνὴ δέσποινα λέχος πόρσυνε καὶ εὐνήν.

<hom.od 8.1>	ἦμος δ' ἠριγένεια φάνη ῥοδοδάκτυλος ̓Ηώς,
<hom.od 8.2>	ὤρνυτ' ἄρ' ἐξ εὐνῆς ἱερὸν μένος ̓Αλκινόοιο,
<hom.od 8.3>	ἂν δ' ἄρα διογενὴς ὦρτο πτολίπορθος ̓Οδυσσεύς.
<hom.od 8.4>	τοῖσιν δ' ἡγεμόνευ' ἱερὸν μένος ̓Αλκινόοιο
<hom.od 8.5>	Φαιήκων ἀγορήνδ',  ἥ σφιν παρὰ νηυσὶ τέτυκτο.
<hom.od 8.6>	ἐλθόντες δὲ καθῖζον ἐπὶ ξεστοῖσι λίθοισι
<hom.od 8.7>	πλησίον. ἡ δ' ἀνὰ ἄστυ μετῴχετο Παλλὰς ̓Αθήνη
<hom.od 8.8>	εἰδομένη κήρυκι δαί̈φρονος ̓Αλκινόοιο,
<hom.od 8.9>	νόστον ̓Οδυσσῆι μεγαλήτορι μητιόωσα,
<hom.od 8.10>	καί ῥα ἑκάστῳ φωτὶ παρισταμένη φάτο μῦθον:

<hom.od 8.11>	“δεῦτ' ἄγε, Φαιήκων ἡγήτορες ἠδὲ μέδοντες,
<hom.od 8.12>	εἰς ἀγορὴν ἰέναι, ὄφρα ξείνοιο πύθησθε,
<hom.od 8.13>	ὃς νέον ̓Αλκινόοιο δαί̈φρονος ἵκετο δῶμα
<hom.od 8.14>	πόντον ἐπιπλαγχθείς, δέμας ἀθανάτοισιν ὁμοῖος.”

<hom.od 8.15>	ὣς εἰποῦς' ὤτρυνε μένος καὶ θυμὸν ἑκάστου.
<hom.od 8.16>	καρπαλίμως δ' ἔμπληντο βροτῶν ἀγοραί τε καὶ ἕδραι
<hom.od 8.17>	ἀγρομένων: πολλοὶ δ' ἄρ' ἐθηήσαντο ἰδόντες
<hom.od 8.18>	υἱὸν Λαέρταο δαί̈φρονα: τῷ δ' ἄρ' ̓Αθήνη
<hom.od 8.19>	θεσπεσίην κατέχευε χάριν κεφαλῇ τε καὶ ὤμοις
<hom.od 8.20>	καί μιν μακρότερον καὶ πάσσονα θῆκεν ἰδέσθαι,
<hom.od 8.21>	ὥς κεν Φαιήκεσσι φίλος πάντεσσι γένοιτο
<hom.od 8.22>	δεινός τ' αἰδοῖός τε καὶ ἐκτελέσειεν ἀέθλους
<hom.od 8.23>	πολλούς, τοὺς Φαίηκες ἐπειρήσαντ' ̓Οδυσῆος.
<hom.od 8.24>	αὐτὰρ ἐπεί ῥ' ἤγερθεν ὁμηγερέες τ' ἐγένοντο,
<hom.od 8.25>	τοῖσιν δ' ̓Αλκίνοος ἀγορήσατο καὶ μετέειπε:

<hom.od 8.26>	“κέκλυτε, Φαιήκων ἡγήτορες ἠδὲ μέδοντες,
<hom.od 8.27>	ὄφρ' εἴπω τά με θυμὸς ἐνὶ στήθεσσι κελεύει.
<hom.od 8.28>	ξεῖνος ὅδ', οὐκ οἶδ' ὅς τις, ἀλώμενος ἵκετ' ἐμὸν δῶ,
<hom.od 8.29>	ἠὲ πρὸς ἠοίων ἦ ἑσπερίων ἀνθρώπων:
<hom.od 8.30>	πομπὴν δ' ὀτρύνει,  καὶ λίσσεται ἔμπεδον εἶναι.
<hom.od 8.31>	ἡμεῖς δ', ὡς τὸ πάρος περ, ἐποτρυνώμεθα πομπήν.
<hom.od 8.32>	οὐδὲ γὰρ οὐδέ τις ἄλλος, ὅτις κ' ἐμὰ δώμαθ' ἵκηται,
<hom.od 8.33>	ἐνθάδ' ὀδυρόμενος δηρὸν μένει εἵνεκα πομπῆς.
<hom.od 8.34>	ἀλλ' ἄγε νῆα μέλαιναν ἐρύσσομεν εἰς ἅλα δῖαν
<hom.od 8.35>	πρωτόπλοον,  κούρω δὲ δύω καὶ πεντήκοντα
<hom.od 8.36>	κρινάσθων κατὰ δῆμον, ὅσοι πάρος εἰσὶν ἄριστοι.
<hom.od 8.37>	δησάμενοι δ' ἐὺ πάντες ἐπὶ κληῖσιν ἐρετμὰ
<hom.od 8.38>	ἔκβητ': αὐτὰρ ἔπειτα θοὴν ἀλεγύνετε δαῖτα
<hom.od 8.39>	ἡμέτερόνδ' ἐλθόντες: ἐγὼ δ' ἐὺ πᾶσι παρέξω.
<hom.od 8.40>	κούροισιν μὲν ταῦτ' ἐπιτέλλομαι: αὐτὰρ οἱ ἄλλοι
<hom.od 8.41>	σκηπτοῦχοι βασιλῆες ἐμὰ πρὸς δώματα καλὰ
<hom.od 8.42>	ἔρχεσθ', ὄφρα ξεῖνον ἐνὶ μεγάροισι φιλέωμεν,
<hom.od 8.43>	μηδέ τις ἀρνείσθω. καλέσασθε δὲ θεῖον ἀοιδὸν
<hom.od 8.44>	Δημόδοκον: τῷ γάρ ῥα θεὸς πέρι δῶκεν ἀοιδὴν
<hom.od 8.45>	τέρπειν,  ὅππῃ θυμὸς ἐποτρύνῃσιν ἀείδειν.”

<hom.od 8.46>	ὣς ἄρα φωνήσας ἡγήσατο, τοὶ δ' ἅμ' ἕποντο
<hom.od 8.47>	σκηπτοῦχοι: κῆρυξ δὲ μετῴχετο θεῖον ἀοιδόν.
<hom.od 8.48>	κούρω δὲ κρινθέντε δύω καὶ πεντήκοντα
<hom.od 8.49>	βήτην, ὡς ἐκέλευς', ἐπὶ θῖν' ἁλὸς ἀτρυγέτοιο.
<hom.od 8.50>	αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,
<hom.od 8.51>	νῆα μὲν οἵ γε μέλαιναν ἁλὸς βένθοσδε ἔρυσσαν,
<hom.od 8.52>	ἐν δ' ἱστόν τ' ἐτίθεντο καὶ ἱστία νηὶ μελαίνῃ,
<hom.od 8.53>	ἠρτύναντο δ' ἐρετμὰ τροποῖς ἐν δερματίνοισι,
<hom.od 8.54>	πάντα κατὰ μοῖραν, ἀνά θ' ἱστία λευκὰ πέτασσαν.
<hom.od 8.55>	ὑψοῦ δ' ἐν νοτίῳ τήν γ' ὥρμισαν: αὐτὰρ ἔπειτα
<hom.od 8.56>	βάν ῥ' ἴμεν ̓Αλκινόοιο δαί̈φρονος ἐς μέγα δῶμα.
<hom.od 8.57>	πλῆντο δ' ἄρ' αἴθουσαί τε καὶ ἕρκεα καὶ δόμοι ἀνδρῶν
<hom.od 8.58>	ἀγρομένων: πολλοὶ δ' ἄρ' ἔσαν, νέοι ἠδὲ παλαιοί.
<hom.od 8.59>	τοῖσιν δ' ̓Αλκίνοος δυοκαίδεκα μῆλ' ἱέρευσεν,
<hom.od 8.60>	ὀκτὼ δ' ἀργιόδοντας ὕας,  δύο δ' εἰλίποδας βοῦς:
<hom.od 8.61>	τοὺς δέρον ἀμφί θ' ἕπον, τετύκοντό τε δαῖτ' ἐρατεινήν.

<hom.od 8.62>	κῆρυξ δ' ἐγγύθεν ἦλθεν ἄγων ἐρίηρον ἀοιδόν,
<hom.od 8.63>	τὸν πέρι μοῦς' ἐφίλησε, δίδου δ' ἀγαθόν τε κακόν τε:
<hom.od 8.64>	ὀφθαλμῶν μὲν ἄμερσε, δίδου δ' ἡδεῖαν ἀοιδήν.
<hom.od 8.65>	τῷ δ' ἄρα Ποντόνοος θῆκε θρόνον ἀργυρόηλον
<hom.od 8.66>	μέσσῳ δαιτυμόνων, πρὸς κίονα μακρὸν ἐρείσας:
<hom.od 8.67>	κὰδ δ' ἐκ πασσαλόφι κρέμασεν φόρμιγγα λίγειαν
<hom.od 8.68>	αὐτοῦ ὑπὲρ κεφαλῆς καὶ ἐπέφραδε χερσὶν ἑλέσθαι
<hom.od 8.69>	κῆρυξ: πὰρ δ' ἐτίθει κάνεον καλήν τε τράπεζαν,
<hom.od 8.70>	πὰρ δὲ δέπας οἴνοιο,  πιεῖν ὅτε θυμὸς ἀνώγοι.
<hom.od 8.71>	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
<hom.od 8.72>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom.od 8.73>	μοῦς' ἄρ' ἀοιδὸν ἀνῆκεν ἀειδέμεναι κλέα ἀνδρῶν,
<hom.od 8.74>	οἴμης τῆς τότ' ἄρα κλέος οὐρανὸν εὐρὺν ἵκανε,
<hom.od 8.75>	νεῖκος ̓Οδυσσῆος καὶ Πηλεί̈δεω ̓Αχιλῆος,
<hom.od 8.76>	ὥς ποτε δηρίσαντο θεῶν ἐν δαιτὶ θαλείῃ
<hom.od 8.77>	ἐκπάγλοις ἐπέεσσιν, ἄναξ δ' ἀνδρῶν ̓Αγαμέμνων
<hom.od 8.78>	χαῖρε νόῳ, ὅ τ' ἄριστοι ̓Αχαιῶν δηριόωντο.
<hom.od 8.79>	ὣς γάρ οἱ χρείων μυθήσατο Φοῖβος ̓Απόλλων
<hom.od 8.80>	Πυθοῖ ἐν ἠγαθέῃ,  ὅθ' ὑπέρβη λάινον οὐδὸν
<hom.od 8.81>	χρησόμενος: τότε γάρ ῥα κυλίνδετο πήματος ἀρχὴ
<hom.od 8.82>	Τρωσί τε καὶ Δαναοῖσι Διὸς μεγάλου διὰ βουλάς.

<hom.od 8.83>	ταῦτ' ἄρ' ἀοιδὸς ἄειδε περικλυτός: αὐτὰρ ̓Οδυσσεὺς
<hom.od 8.84>	πορφύρεον μέγα φᾶρος ἑλὼν χερσὶ στιβαρῇσι
<hom.od 8.85>	κὰκ κεφαλῆς εἴρυσσε,  κάλυψε δὲ καλὰ πρόσωπα:
<hom.od 8.86>	αἴδετο γὰρ Φαίηκας ὑπ' ὀφρύσι δάκρυα λείβων.
<hom.od 8.87>	ἦ τοι ὅτε λήξειεν ἀείδων θεῖος ἀοιδός,
<hom.od 8.88>	δάκρυ ὀμορξάμενος κεφαλῆς ἄπο φᾶρος ἕλεσκε
<hom.od 8.89>	καὶ δέπας ἀμφικύπελλον ἑλὼν σπείσασκε θεοῖσιν:
<hom.od 8.90>	αὐτὰρ ὅτ' ἂψ ἄρχοιτο καὶ ὀτρύνειαν ἀείδειν
<hom.od 8.91>	Φαιήκων οἱ ἄριστοι, ἐπεὶ τέρποντ' ἐπέεσσιν,
<hom.od 8.92>	ἂψ ̓Οδυσεὺς κατὰ κρᾶτα καλυψάμενος γοάασκεν.
<hom.od 8.93>	ἔνθ' ἄλλους μὲν πάντας ἐλάνθανε δάκρυα λείβων,
<hom.od 8.94>	̓Αλκίνοος δέ μιν οἶος ἐπεφράσατ' ἠδ' ἐνόησεν
<hom.od 8.95>	ἥμενος ἄγχ' αὐτοῦ,  βαρὺ δὲ στενάχοντος ἄκουσεν.
<hom.od 8.96>	αἶψα δὲ Φαιήκεσσι φιληρέτμοισι μετηύδα:

<hom.od 8.97>	“κέκλυτε, Φαιήκων ἡγήτορες ἠδὲ μέδοντες.
<hom.od 8.98>	ἤδη μὲν δαιτὸς κεκορήμεθα θυμὸν ἐίσης
<hom.od 8.99>	φόρμιγγός θ', ἣ δαιτὶ συνήορός ἐστι θαλείῃ:
<hom.od 8.100>	νῦν δ' ἐξέλθωμεν καὶ ἀέθλων πειρηθῶμεν
<hom.od 8.101>	πάντων, ὥς χ' ὁ ξεῖνος ἐνίσπῃ οἷσι φίλοισιν
<hom.od 8.102>	οἴκαδε νοστήσας, ὅσσον περιγιγνόμεθ' ἄλλων
<hom.od 8.103>	πύξ τε παλαιμοσύνῃ τε καὶ ἅλμασιν ἠδὲ πόδεσσιν.”

<hom.od 8.104>	ὣς ἄρα φωνήσας ἡγήσατο, τοὶ δ' ἅμ' ἕποντο.
<hom.od 8.105>	κὰδ δ' ἐκ πασσαλόφι κρέμασεν φόρμιγγα λίγειαν,
<hom.od 8.106>	Δημοδόκου δ' ἕλε χεῖρα καὶ ἔξαγεν ἐκ μεγάροιο
<hom.od 8.107>	κῆρυξ: ἦρχε δὲ τῷ αὐτὴν ὁδὸν ἥν περ οἱ ἄλλοι
<hom.od 8.108>	Φαιήκων οἱ ἄριστοι, ἀέθλια θαυμανέοντες.
<hom.od 8.109>	βὰν δ' ἴμεν εἰς ἀγορήν, ἅμα δ' ἕσπετο πουλὺς ὅμιλος,
<hom.od 8.110>	μυρίοι: ἂν δ' ἵσταντο νέοι πολλοί τε καὶ ἐσθλοί.
<hom.od 8.111>	ὦρτο μὲν ̓Ακρόνεώς τε καὶ ̓Ωκύαλος καὶ ̓Ελατρεύς,
<hom.od 8.112>	Ναυτεύς τε Πρυμνεύς τε καὶ ̓Αγχίαλος καὶ ̓Ερετμεύς,
<hom.od 8.113>	Ποντεύς τε Πρωρεύς τε, Θόων ̓Αναβησίνεώς τε
<hom.od 8.114>	̓Αμφίαλός θ', υἱὸς Πολυνήου Τεκτονίδαο:
<hom.od 8.115>	ἂν δὲ καὶ Εὐρύαλος,  βροτολοιγῷ ἶσος ̓́Αρηϊ,
<hom.od 8.116>	Ναυβολίδης, ὃς ἄριστος ἔην εἶδός τε δέμας τε
<hom.od 8.117>	πάντων Φαιήκων μετ' ἀμύμονα Λαοδάμαντα.
<hom.od 8.118>	ἂν δ' ἔσταν τρεῖς παῖδες ἀμύμονος ̓Αλκινόοιο,
<hom.od 8.119>	Λαοδάμας θ' ̔́Αλιός τε καὶ ἀντίθεος Κλυτόνηος.
<hom.od 8.120>	οἱ δ' ἦ τοι πρῶτον μὲν ἐπειρήσαντο πόδεσσι.
<hom.od 8.121>	τοῖσι δ' ἀπὸ νύσσης τέτατο δρόμος: οἱ δ' ἅμα πάντες
<hom.od 8.122>	καρπαλίμως ἐπέτοντο κονίοντες πεδίοιο:
<hom.od 8.123>	τῶν δὲ θέειν ὄχ' ἄριστος ἔην Κλυτόνηος ἀμύμων:
<hom.od 8.124>	ὅσσον τ' ἐν νειῷ οὖρον πέλει ἡμιόνοιιν,
<hom.od 8.125>	τόσσον ὑπεκπροθέων λαοὺς ἵκεθ', οἱ δ' ἐλίποντο.
<hom.od 8.126>	οἱ δὲ παλαιμοσύνης ἀλεγεινῆς πειρήσαντο:
<hom.od 8.127>	τῇ δ' αὖτ' Εὐρύαλος ἀπεκαίνυτο πάντας ἀρίστους.
<hom.od 8.128>	ἅλματι δ' ̓Αμφίαλος πάντων προφερέστατος ἦεν:
<hom.od 8.129>	δίσκῳ δ' αὖ πάντων πολὺ φέρτατος ἦεν ̓Ελατρεύς,
<hom.od 8.130>	πὺξ δ' αὖ Λαοδάμας,  ἀγαθὸς πάϊς ̓Αλκινόοιο.
<hom.od 8.131>	αὐτὰρ ἐπεὶ δὴ πάντες ἐτέρφθησαν φρέν' ἀέθλοις,
<hom.od 8.132>	τοῖς ἄρα Λαοδάμας μετέφη πάϊς ̓Αλκινόοιο:

<hom.od 8.133>	“δεῦτε, φίλοι, τὸν ξεῖνον ἐρώμεθα εἴ τιν' ἄεθλον
<hom.od 8.134>	οἶδέ τε καὶ δεδάηκε. φυήν γε μὲν οὐ κακός ἐστι,
<hom.od 8.135>	μηρούς τε κνήμας τε καὶ ἄμφω χεῖρας ὕπερθεν
<hom.od 8.136>	αὐχένα τε στιβαρὸν μέγα τε σθένος: οὐδέ τι ἥβης
<hom.od 8.137>	δεύεται, ἀλλὰ κακοῖσι συνέρρηκται πολέεσσιν:
<hom.od 8.138>	οὐ γὰρ ἐγώ γέ τί φημι κακώτερον ἄλλο θαλάσσης
<hom.od 8.139>	ἄνδρα γε συγχεῦαι, εἰ καὶ μάλα καρτερὸς εἴη.”

<hom.od 8.140>	τὸν δ' αὖτ' Εὐρύαλος ἀπαμείβετο φώνησέν τε:
<hom.od 8.141>	“Λαοδάμα, μάλα τοῦτο ἔπος κατὰ μοῖραν ἔειπες.
<hom.od 8.142>	αὐτὸς νῦν προκάλεσσαι ἰὼν καὶ πέφραδε μῦθον.”

<hom.od 8.143>	αὐτὰρ ἐπεὶ τό γ' ἄκους' ἀγαθὸς πάϊς ̓Αλκινόοιο,
<hom.od 8.144>	στῆ ῥ' ἐς μέσσον ἰὼν καὶ ̓Οδυσσῆα προσέειπε:
<hom.od 8.145>	“δεῦρ' ἄγε καὶ σύ,  ξεῖνε πάτερ, πείρησαι ἀέθλων,
<hom.od 8.146>	εἴ τινά που δεδάηκας: ἔοικε δέ ς' ἴδμεν ἀέθλους:
<hom.od 8.147>	οὐ μὲν γὰρ μεῖζον κλέος ἀνέρος ὄφρα κ' ἔῃσιν,
<hom.od 8.148>	ἤ ὅ τι ποσσίν τε ῥέξῃ καὶ χερσὶν ἑῇσιν.
<hom.od 8.149>	ἀλλ' ἄγε πείρησαι, σκέδασον δ' ἀπὸ κήδεα θυμοῦ.
<hom.od 8.150>	σοὶ δ' ὁδὸς οὐκέτι δηρὸν ἀπέσσεται,  ἀλλά τοι ἤδη
<hom.od 8.151>	νηῦς τε κατείρυσται καὶ ἐπαρτέες εἰσὶν ἑταῖροι.”

<hom.od 8.152>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 8.153>	“Λαοδάμα, τί με ταῦτα κελεύετε κερτομέοντες;
<hom.od 8.154>	κήδεά μοι καὶ μᾶλλον ἐνὶ φρεσὶν ἤ περ ἄεθλοι,
<hom.od 8.155>	ὃς πρὶν μὲν μάλα πολλὰ πάθον καὶ πολλὰ μόγησα,
<hom.od 8.156>	νῦν δὲ μεθ' ὑμετέρῃ ἀγορῇ νόστοιο χατίζων
<hom.od 8.157>	ἧμαι, λισσόμενος βασιλῆά τε πάντα τε δῆμον.”

<hom.od 8.158>	τὸν δ' αὖτ' Εὐρύαλος ἀπαμείβετο νείκεσέ τ' ἄντην:
<hom.od 8.159>	“οὐ γάρ ς' οὐδέ, ξεῖνε, δαήμονι φωτὶ ἐίσκω
<hom.od 8.160>	ἄθλων,  οἷά τε πολλὰ μετ' ἀνθρώποισι πέλονται,
<hom.od 8.161>	ἀλλὰ τῷ, ὅς θ' ἅμα νηὶ πολυκλήιδι θαμίζων,
<hom.od 8.162>	ἀρχὸς ναυτάων οἵ τε πρηκτῆρες ἔασιν,
<hom.od 8.163>	φόρτου τε μνήμων καὶ ἐπίσκοπος ᾖσιν ὁδαίων
<hom.od 8.164>	κερδέων θ' ἁρπαλέων: οὐδ' ἀθλητῆρι ἔοικας.”

<hom.od 8.165>	τὸν δ' ἄρ' ὑπόδρα ἰδὼν προσέφη πολύμητις ̓Οδυσσεύς:
<hom.od 8.166>	“ξεῖν',  οὐ καλὸν ἔειπες: ἀτασθάλῳ ἀνδρὶ ἔοικας.
<hom.od 8.167>	οὕτως οὐ πάντεσσι θεοὶ χαρίεντα διδοῦσιν
<hom.od 8.168>	ἀνδράσιν, οὔτε φυὴν οὔτ' ἂρ φρένας οὔτ' ἀγορητύν.
<hom.od 8.169>	ἄλλος μὲν γάρ τ' εἶδος ἀκιδνότερος πέλει ἀνήρ,
<hom.od 8.170>	ἀλλὰ θεὸς μορφὴν ἔπεσι στέφει,  οἱ δέ τ' ἐς αὐτὸν
<hom.od 8.171>	τερπόμενοι λεύσσουσιν: ὁ δ' ἀσφαλέως ἀγορεύει
<hom.od 8.172>	αἰδοῖ μειλιχίῃ, μετὰ δὲ πρέπει ἀγρομένοισιν,
<hom.od 8.173>	ἐρχόμενον δ' ἀνὰ ἄστυ θεὸν ὣς εἰσορόωσιν.
<hom.od 8.174>	ἄλλος δ' αὖ εἶδος μὲν ἀλίγκιος ἀθανάτοισιν,
<hom.od 8.175>	ἀλλ' οὔ οἱ χάρις ἀμφιπεριστέφεται ἐπέεσσιν,
<hom.od 8.176>	ὡς καὶ σοὶ εἶδος μὲν ἀριπρεπές, οὐδέ κεν ἄλλως
<hom.od 8.177>	οὐδὲ θεὸς τεύξειε, νόον δ' ἀποφώλιός ἐσσι.
<hom.od 8.178>	ὤρινάς μοι θυμὸν ἐνὶ στήθεσσι φίλοισιν
<hom.od 8.179>	εἰπὼν οὐ κατὰ κόσμον. ἐγὼ δ' οὐ νῆις ἀέθλων,
<hom.od 8.180>	ὡς σύ γε μυθεῖαι,  ἀλλ' ἐν πρώτοισιν ὀίω
<hom.od 8.181>	ἔμμεναι, ὄφρ' ἥβῃ τε πεποίθεα χερσί τ' ἐμῇσι.
<hom.od 8.182>	νῦν δ' ἔχομαι κακότητι καὶ ἄλγεσι: πολλὰ γὰρ ἔτλην
<hom.od 8.183>	ἀνδρῶν τε πτολέμους ἀλεγεινά τε κύματα πείρων.
<hom.od 8.184>	ἀλλὰ καὶ ὥς, κακὰ πολλὰ παθών, πειρήσομ' ἀέθλων:
<hom.od 8.185>	θυμοδακὴς γὰρ μῦθος,  ἐπώτρυνας δέ με εἰπών.”

<hom.od 8.186>	ἦ ῥα καὶ αὐτῷ φάρει ἀναί̈ξας λάβε δίσκον
<hom.od 8.187>	μείζονα καὶ πάχετον, στιβαρώτερον οὐκ ὀλίγον περ
<hom.od 8.188>	ἢ οἵῳ Φαίηκες ἐδίσκεον ἀλλήλοισι.
<hom.od 8.189>	τόν ῥα περιστρέψας ἧκε στιβαρῆς ἀπὸ χειρός,
<hom.od 8.190>	βόμβησεν δὲ λίθος: κατὰ δ' ἔπτηξαν ποτὶ γαίῃ
<hom.od 8.191>	Φαίηκες δολιχήρετμοι, ναυσίκλυτοι ἄνδρες,
<hom.od 8.192>	λᾶος ὑπὸ ῥιπῆς: ὁ δ' ὑπέρπτατο σήματα πάντων
<hom.od 8.193>	ῥίμφα θέων ἀπὸ χειρός. ἔθηκε δὲ τέρματ' ̓Αθήνη
<hom.od 8.194>	ἀνδρὶ δέμας ἐικυῖα, ἔπος τ' ἔφατ' ἔκ τ' ὀνόμαζεν:

<hom.od 8.195>	“καί κ' ἀλαός τοι,  ξεῖνε, διακρίνειε τὸ σῆμα
<hom.od 8.196>	ἀμφαφόων, ἐπεὶ οὔ τι μεμιγμένον ἐστὶν ὁμίλῳ,
<hom.od 8.197>	ἀλλὰ πολὺ πρῶτον. σὺ δὲ θάρσει τόνδε γ' ἄεθλον:
<hom.od 8.198>	οὔ τις Φαιήκων τόδε γ' ἵξεται, οὐδ' ὑπερήσει.”

<hom.od 8.199>	“ὣς φάτο, γήθησεν δὲ πολύτλας δῖος ̓Οδυσσεύς,
<hom.od 8.200>	χαὶρων,  οὕνεχ' ἑταῖρον ἐνηέα λεῦσς' ἐν ἀγῶνι.
<hom.od 8.201>	καὶ τότε κουφότερον μετεφώνεε Φαιήκεσσιν:

<hom.od 8.202>	“τοῦτον νῦν ἀφίκεσθε, νέοι. τάχα δ' ὕστερον ἄλλον
<hom.od 8.203>	ἥσειν ἢ τοσσοῦτον ὀίομαι ἢ ἔτι μᾶσσον.
<hom.od 8.204>	τῶν δ' ἄλλων ὅτινα κραδίη θυμός τε κελεύει,
<hom.od 8.205>	δεῦρ' ἄγε πειρηθήτω,  ἐπεί μ' ἐχολώσατε λίην,
<hom.od 8.206>	ἢ πὺξ ἠὲ πάλῃ ἢ καὶ ποσίν, οὔ τι μεγαίρω,
<hom.od 8.207>	πάντων Φαιήκων, πλήν γ' αὐτοῦ Λαοδάμαντος.
<hom.od 8.208>	ξεῖνος γάρ μοι ὅδ' ἐστί: τίς ἂν φιλέοντι μάχοιτο;
<hom.od 8.209>	ἄφρων δὴ κεῖνός γε καὶ οὐτιδανὸς πέλει ἀνήρ,
<hom.od 8.210>	ὅς τις ξεινοδόκῳ ἔριδα προφέρηται ἀέθλων
<hom.od 8.211>	δήμῳ ἐν ἀλλοδαπῷ: ἕο δ' αὐτοῦ πάντα κολούει.
<hom.od 8.212>	τῶν δ' ἄλλων οὔ πέρ τιν' ἀναίνομαι οὐδ' ἀθερίζω,
<hom.od 8.213>	ἀλλ' ἐθέλω ἴδμεν καὶ πειρηθήμεναι ἄντην.
<hom.od 8.214>	πάντα γὰρ οὐ κακός εἰμι, μετ' ἀνδράσιν ὅσσοι ἄεθλοι:
<hom.od 8.215>	εὖ μὲν τόξον οἶδα ἐύξοον ἀμφαφάασθαι:
<hom.od 8.216>	πρῶτός κ' ἄνδρα βάλοιμι ὀιστεύσας ἐν ὁμίλῳ
<hom.od 8.217>	ἀνδρῶν δυσμενέων, εἰ καὶ μάλα πολλοὶ ἑταῖροι
<hom.od 8.218>	ἄγχι παρασταῖεν καὶ τοξαζοίατο φωτῶν.
<hom.od 8.219>	οἶος δή με Φιλοκτήτης ἀπεκαίνυτο τόξῳ
<hom.od 8.220>	δήμῳ ἔνι Τρώων,  ὅτε τοξαζοίμεθ' ̓Αχαιοί.
<hom.od 8.221>	τῶν δ' ἄλλων ἐμέ φημι πολὺ προφερέστερον εἶναι,
<hom.od 8.222>	ὅσσοι νῦν βροτοί εἰσιν ἐπὶ χθονὶ σῖτον ἔδοντες.
<hom.od 8.223>	ἀνδράσι δὲ προτέροισιν ἐριζέμεν οὐκ ἐθελήσω,
<hom.od 8.224>	οὔθ' ̔Ηρακλῆι οὔτ' Εὐρύτῳ Οιχαλιῆι,
<hom.od 8.225>	οἵ ῥα καὶ ἀθανάτοισιν ἐρίζεσκον περὶ τόξων.
<hom.od 8.226>	τῷ ῥα καὶ αἶψ' ἔθανεν μέγας Εὔρυτος, οὐδ' ἐπὶ γῆρας
<hom.od 8.227>	ἵκετ' ἐνὶ μεγάροισι: χολωσάμενος γὰρ ̓Απόλλων
<hom.od 8.228>	ἔκτανεν, οὕνεκά μιν προκαλίζετο τοξάζεσθαι.
<hom.od 8.229>	δουρὶ δ' ἀκοντίζω ὅσον οὐκ ἄλλος τις ὀιστῷ.
<hom.od 8.230>	οἴοισιν δείδοικα ποσὶν μή τίς με παρέλθῃ
<hom.od 8.231>	Φαιήκων: λίην γὰρ ἀεικελίως ἐδαμάσθην
<hom.od 8.232>	κύμασιν ἐν πολλοῖς, ἐπεὶ οὐ κομιδὴ κατὰ νῆα
<hom.od 8.233>	ἦεν ἐπηετανός: τῷ μοι φίλα γυῖα λέλυνται.”

<hom.od 8.234>	ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ.
<hom.od 8.235>	̓Αλκίνοος δέ μιν οἶος ἀμειβόμενος προσέειπεν:

<hom.od 8.236>	“ξεῖν', ἐπεὶ οὐκ ἀχάριστα μεθ' ἡμῖν ταῦτ' ἀγορεύεις,
<hom.od 8.237>	ἀλλ' ἐθέλεις ἀρετὴν σὴν φαινέμεν, ἥ τοι ὀπηδεῖ,
<hom.od 8.238>	χωόμενος ὅτι ς' οὗτος ἀνὴρ ἐν ἀγῶνι παραστὰς
<hom.od 8.239>	νείκεσεν, ὡς ἂν σὴν ἀρετὴν βροτὸς οὔ τις ὄνοιτο,
<hom.od 8.240>	ὅς τις ἐπίσταιτο ᾗσι φρεσὶν ἄρτια βάζειν:
<hom.od 8.241>	ἀλλ' ἄγε νῦν ἐμέθεν ξυνίει ἔπος, ὄφρα καὶ ἄλλῳ
<hom.od 8.242>	εἴπῃς ἡρώων, ὅτε κεν σοῖς ἐν μεγάροισι
<hom.od 8.243>	δαινύῃ παρὰ σῇ τ' ἀλόχῳ καὶ σοῖσι τέκεσσιν,
<hom.od 8.244>	ἡμετέρης ἀρετῆς μεμνημένος, οἷα καὶ ἡμῖν
<hom.od 8.245>	Ζεὺς ἐπὶ ἔργα τίθησι διαμπερὲς ἐξ ἔτι πατρῶν.
<hom.od 8.246>	οὐ γὰρ πυγμάχοι εἰμὲν ἀμύμονες οὐδὲ παλαισταί,
<hom.od 8.247>	ἀλλὰ ποσὶ κραιπνῶς θέομεν καὶ νηυσὶν ἄριστοι,
<hom.od 8.248>	αἰεὶ δ' ἡμῖν δαίς τε φίλη κίθαρις τε χοροί τε
<hom.od 8.249>	εἵματά τ' ἐξημοιβὰ λοετρά τε θερμὰ καὶ εὐναί.
<hom.od 8.250>	ἀλλ' ἄγε,  Φαιήκων βητάρμονες ὅσσοι ἄριστοι,
<hom.od 8.251>	παίσατε, ὥς χ' ὁ ξεῖνος ἐνίσπῃ οἷσι φίλοισιν
<hom.od 8.252>	οἴκαδε νοστήσας, ὅσσον περιγιγνόμεθ' ἄλλων
<hom.od 8.253>	ναυτιλίῃ καὶ ποσσὶ καὶ ὀρχηστυῖ καὶ ἀοιδῇ.
<hom.od 8.254>	Δημοδόκῳ δέ τις αἶψα κιὼν φόρμιγγα λίγειαν
<hom.od 8.255>	οἰσέτω,  ἥ που κεῖται ἐν ἡμετέροισι δόμοισιν.”

<hom.od 8.256>	ὣς ἔφατ' ̓Αλκίνοος θεοείκελος, ὦρτο δὲ κῆρυξ
<hom.od 8.257>	οἴσων φόρμιγγα γλαφυρὴν δόμου ἐκ βασιλῆος.
<hom.od 8.258>	αἰσυμνῆται δὲ κριτοὶ ἐννέα πάντες ἀνέσταν
<hom.od 8.259>	δήμιοι, οἳ κατ' ἀγῶνας ἐὺ πρήσσεσκον ἕκαστα,
<hom.od 8.260>	λείηναν δὲ χορόν,  καλὸν δ' εὔρυναν ἀγῶνα.
<hom.od 8.261>	κῆρυξ δ' ἐγγύθεν ἦλθε φέρων φόρμιγγα λίγειαν
<hom.od 8.262>	Δημοδόκῳ: ὁ δ' ἔπειτα κί' ἐς μέσον: ἀμφὶ δὲ κοῦροι
<hom.od 8.263>	πρωθῆβαι ἵσταντο, δαήμονες ὀρχηθμοῖο,
<hom.od 8.264>	πέπληγον δὲ χορὸν θεῖον ποσίν. αὐτὰρ ̓Οδυσσεὺς
<hom.od 8.265>	μαρμαρυγὰς θηεῖτο ποδῶν,  θαύμαζε δὲ θυμῷ.

<hom.od 8.266>	αὐτὰρ ὁ φορμίζων ἀνεβάλλετο καλὸν ἀείδειν
<hom.od 8.267>	ἀμφ' ̓́Αρεος φιλότητος εὐστεφάνου τ' ̓Αφροδίτης,
<hom.od 8.268>	ὡς τὰ πρῶτα μίγησαν ἐν ̔Ηφαίστοιο δόμοισι
<hom.od 8.269>	λάθρῃ, πολλὰ δ' ἔδωκε, λέχος δ' ᾔσχυνε καὶ εὐνὴν
<hom.od 8.270>	̔Ηφαίστοιο ἄνακτος.  ἄφαρ δέ οἱ ἄγγελος ἦλθεν
<hom.od 8.271>	̔́Ηλιος, ὅ σφ' ἐνόησε μιγαζομένους φιλότητι.
<hom.od 8.272>	̔́Ηφαιστος δ' ὡς οὖν θυμαλγέα μῦθον ἄκουσε,
<hom.od 8.273>	βῆ ῥ' ἴμεν ἐς χαλκεῶνα κακὰ φρεσὶ βυσσοδομεύων,
<hom.od 8.274>	ἐν δ' ἔθετ' ἀκμοθέτῳ μέγαν ἄκμονα, κόπτε δὲ δεσμοὺς
<hom.od 8.275>	ἀρρήκτους ἀλύτους,  ὄφρ' ἔμπεδον αὖθι μένοιεν.
<hom.od 8.276>	αὐτὰρ ἐπεὶ δὴ τεῦξε δόλον κεχολωμένος ̓́Αρει,
<hom.od 8.277>	βῆ ῥ' ἴμεν ἐς θάλαμον, ὅθι οἱ φίλα δέμνι' ἔκειτο,
<hom.od 8.278>	ἀμφὶ δ' ἄρ' ἑρμῖσιν χέε δέσματα κύκλῳ ἁπάντῃ:
<hom.od 8.279>	πολλὰ δὲ καὶ καθύπερθε μελαθρόφιν ἐξεκέχυντο,
<hom.od 8.280>	ἠύτ' ἀράχνια λεπτά,  τά γ' οὔ κέ τις οὐδὲ ἴδοιτο,
<hom.od 8.281>	οὐδὲ θεῶν μακάρων: πέρι γὰρ δολόεντα τέτυκτο.
<hom.od 8.282>	αὐτὰρ ἐπεὶ δὴ πάντα δόλον περὶ δέμνια χεῦεν,
<hom.od 8.283>	εἴσατ' ἴμεν ἐς Λῆμνον, ἐυκτίμενον πτολίεθρον,
<hom.od 8.284>	ἥ οἱ γαιάων πολὺ φιλτάτη ἐστὶν ἁπασέων.
<hom.od 8.285>	οὐδ' ἀλαοσκοπιὴν εἶχε χρυσήνιος ̓́Αρης,
<hom.od 8.286>	ὡς ἴδεν ̔́Ηφαιστον κλυτοτέχνην νόσφι κιόντα:
<hom.od 8.287>	βῆ δ' ἰέναι πρὸς δῶμα περικλυτοῦ ̔Ηφαίστοιο
<hom.od 8.288>	ἰσχανόων φιλότητος ἐυστεφάνου Κυθερείης.
<hom.od 8.289>	ἡ δὲ νέον παρὰ πατρὸς ἐρισθενέος Κρονίωνος
<hom.od 8.290>	ἐρχομένη κατ' ἄρ' ἕζεθ': ὁ δ' εἴσω δώματος ᾔει,
<hom.od 8.291>	ἔν τ' ἄρα οἱ φῦ χειρί, ἔπος τ' ἔφατ' ἔκ τ' ὀνόμαζε:

<hom.od 8.292>	“δεῦρο, φίλη, λέκτρονδε τραπείομεν εὐνηθέντες:
<hom.od 8.293>	οὐ γὰρ ἔθ' ̔́Ηφαιστος μεταδήμιος, ἀλλά που ἤδη
<hom.od 8.294>	οἴχεται ἐς Λῆμνον μετὰ Σίντιας ἀγριοφώνους.”

<hom.od 8.295>	ὣς φάτο,  τῇ δ' ἀσπαστὸν ἐείσατο κοιμηθῆναι.
<hom.od 8.296>	τὼ δ' ἐς δέμνια βάντε κατέδραθον: ἀμφὶ δὲ δεσμοὶ
<hom.od 8.297>	τεχνήεντες ἔχυντο πολύφρονος ̔Ηφαίστοιο,
<hom.od 8.298>	οὐδέ τι κινῆσαι μελέων ἦν οὐδ' ἀναεῖραι.
<hom.od 8.299>	καὶ τότε δὴ γίγνωσκον, ὅ τ' οὐκέτι φυκτὰ πέλοντο.
<hom.od 8.300>	ἀγχίμολον δέ σφ' ἦλθε περικλυτὸς ἀμφιγυήεις,
<hom.od 8.301>	αὖτις ὑποστρέψας πρὶν Λήμνου γαῖαν ἱκέσθαι:
<hom.od 8.302>	̓Ηέλιος γάρ οἱ σκοπιὴν ἔχεν εἶπέ τε μῦθον.
<hom.od 8.303>	βῆ δ' ἴμεναι πρὸς δῶμα φίλον τετιημένος ἦτορ:
<hom.od 8.304>	ἔστη δ' ἐν προθύροισι, χόλος δέ μιν ἄγριος ᾕρει:
<hom.od 8.305>	σμερδαλέον δ' ἐβόησε,  γέγωνέ τε πᾶσι θεοῖσιν:

<hom.od 8.306>	“Ζεῦ πάτερ ἠδ' ἄλλοι μάκαρες θεοὶ αἰὲν ἐόντες,
<hom.od 8.307>	δεῦθ', ἵνα ἔργα γελαστὰ καὶ οὐκ ἐπιεικτὰ ἴδησθε,
<hom.od 8.308>	ὡς ἐμὲ χωλὸν ἐόντα Διὸς θυγάτηρ ̓Αφροδίτη
<hom.od 8.309>	αἰὲν ἀτιμάζει, φιλέει δ' ἀίδηλον ̓́Αρηα,
<hom.od 8.310>	οὕνεχ' ὁ μὲν καλός τε καὶ ἀρτίπος,  αὐτὰρ ἐγώ γε
<hom.od 8.311>	ἠπεδανὸς γενόμην. ἀτὰρ οὔ τί μοι αἴτιος ἄλλος,
<hom.od 8.312>	ἀλλὰ τοκῆε δύω, τὼ μὴ γείνασθαι ὄφελλον.
<hom.od 8.313>	ἀλλ' ὄψεσθ', ἵνα τώ γε καθεύδετον ἐν φιλότητι
<hom.od 8.314>	εἰς ἐμὰ δέμνια βάντες, ἐγὼ δ' ὁρόων ἀκάχημαι.
<hom.od 8.315>	οὐ μέν σφεας ἔτ' ἔολπα μίνυνθά γε κειέμεν οὕτως
<hom.od 8.316>	καὶ μάλα περ φιλέοντε: τάχ' οὐκ ἐθελήσετον ἄμφω
<hom.od 8.317>	εὕδειν: ἀλλά σφωε δόλος καὶ δεσμὸς ἐρύξει,
<hom.od 8.318>	εἰς ὅ κέ μοι μάλα πάντα πατὴρ ἀποδῷσιν ἔεδνα,
<hom.od 8.319>	ὅσσα οἱ ἐγγυάλιξα κυνώπιδος εἵνεκα κούρης,
<hom.od 8.320>	οὕνεκά οἱ καλὴ θυγάτηρ,  ἀτὰρ οὐκ ἐχέθυμος.”

<hom.od 8.321>	ὣς ἔφαθ', οἱ δ' ἀγέροντο θεοὶ ποτὶ χαλκοβατὲς δῶ:
<hom.od 8.322>	ἦλθε Ποσειδάων γαιήοχος, ἦλθ' ἐριούνης
<hom.od 8.323>	̔Ερμείας, ἦλθεν δὲ ἄναξ ἑκάεργος ̓Απόλλων.
<hom.od 8.324>	θηλύτεραι δὲ θεαὶ μένον αἰδοῖ οἴκοι ἑκάστη.
<hom.od 8.325>	ἔσταν δ' ἐν προθύροισι θεοί,  δωτῆρες ἑάων:
<hom.od 8.326>	ἄσβεστος δ' ἄρ' ἐνῶρτο γέλως μακάρεσσι θεοῖσι
<hom.od 8.327>	τέχνας εἰσορόωσι πολύφρονος ̔Ηφαίστοιο.
<hom.od 8.328>	ὧδε δέ τις εἴπεσκεν ἰδὼν ἐς πλησίον ἄλλον:

<hom.od 8.329>	“οὐκ ἀρετᾷ κακὰ ἔργα: κιχάνει τοι βραδὺς ὠκύν,
<hom.od 8.330>	ὡς καὶ νῦν ̔́Ηφαιστος ἐὼν βραδὺς εἷλεν ̓́Αρηα
<hom.od 8.331>	ὠκύτατόν περ ἐόντα θεῶν οἳ ̓́Ολυμπον ἔχουσιν,
<hom.od 8.332>	χωλὸς ἐὼν τέχνῃσι: τὸ καὶ μοιχάγρι' ὀφέλλει.”

<hom.od 8.333>	ὣς οἱ μὲν τοιαῦτα πρὸς ἀλλήλους ἀγόρευον:
<hom.od 8.334>	̔Ερμῆν δὲ προσέειπεν ἄναξ Διὸς υἱὸς ̓Απόλλων:

<hom.od 8.335>	“̔Ερμεία,  Διὸς υἱέ, διάκτορε, δῶτορ ἑάων,
<hom.od 8.336>	ἦ ῥά κεν ἐν δεσμοῖς ἐθέλοις κρατεροῖσι πιεσθεὶς
<hom.od 8.337>	εὕδειν ἐν λέκτροισι παρὰ χρυσέῃ ̓Αφροδίτῃ;”

<hom.od 8.338>	τὸν δ' ἠμείβετ' ἔπειτα διάκτορος ἀργεϊφόντης:
<hom.od 8.339>	“αἲ γὰρ τοῦτο γένοιτο, ἄναξ ἑκατηβόλ' ̓́Απολλον:
<hom.od 8.340>	δεσμοὶ μὲν τρὶς τόσσοι ἀπείρονες ἀμφὶς ἔχοιεν,
<hom.od 8.341>	ὑμεῖς δ' εἰσορόῳτε θεοὶ πᾶσαί τε θέαιναι,
<hom.od 8.342>	αὐτὰρ ἐγὼν εὕδοιμι παρὰ χρυσέῃ ̓Αφροδίτῃ.”

<hom.od 8.343>	ὣς ἔφατ', ἐν δὲ γέλως ὦρτ' ἀθανάτοισι θεοῖσιν.
<hom.od 8.344>	οὐδὲ Ποσειδάωνα γέλως ἔχε, λίσσετο δ' αἰεὶ
<hom.od 8.345>	̔́Ηφαιστον κλυτοεργὸν ὅπως λύσειεν ̓́Αρηα.
<hom.od 8.346>	καί μιν φωνήσας ἔπεα πτερόεντα προσηύδα:

<hom.od 8.347>	“λῦσον: ἐγὼ δέ τοι αὐτὸν ὑπίσχομαι, ὡς σὺ κελεύεις,
<hom.od 8.348>	τίσειν αἴσιμα πάντα μετ' ἀθανάτοισι θεοῖσιν.”

<hom.od 8.349>	τὸν δ' αὖτε προσέειπε περικλυτὸς ἀμφιγυήεις:
<hom.od 8.350>	“μή με,  Ποσείδαον γαιήοχε, ταῦτα κέλευε:
<hom.od 8.351>	δειλαί τοι δειλῶν γε καὶ ἐγγύαι ἐγγυάασθαι.
<hom.od 8.352>	πῶς ἂν ἐγώ σε δέοιμι μετ' ἀθανάτοισι θεοῖσιν,
<hom.od 8.353>	εἴ κεν ̓́Αρης οἴχοιτο χρέος καὶ δεσμὸν ἀλύξας;”

<hom.od 8.354>	τὸν δ' αὖτε προσέειπε Ποσειδάων ἐνοσίχθων:
<hom.od 8.355>	“̔́Ηφαιστ',  εἴ περ γάρ κεν ̓́Αρης χρεῖος ὑπαλύξας
<hom.od 8.356>	οἴχηται φεύγων, αὐτός τοι ἐγὼ τάδε τίσω.”

<hom.od 8.357>	τὸν δ' ἠμείβετ' ἔπειτα περικλυτὸς ἀμφιγυήεις:
<hom.od 8.358>	“οὐκ ἔστ' οὐδὲ ἔοικε τεὸν ἔπος ἀρνήσασθαι.”

<hom.od 8.359>	ὣς εἰπὼν δεσμὸν ἀνίει μένος ̔Ηφαίστοιο.
<hom.od 8.360>	τὼ δ' ἐπεὶ ἐκ δεσμοῖο λύθεν,  κρατεροῦ περ ἐόντος,
<hom.od 8.361>	αὐτίκ' ἀναί̈ξαντε ὁ μὲν Θρῄκηνδε βεβήκει,
<hom.od 8.362>	ἡ δ' ἄρα Κύπρον ἵκανε φιλομμειδὴς ̓Αφροδίτη,
<hom.od 8.363>	ἐς Πάφον: ἔνθα δέ οἱ τέμενος βωμός τε θυήεις.
<hom.od 8.364>	ἔνθα δέ μιν Χάριτες λοῦσαν καὶ χρῖσαν ἐλαίῳ
<hom.od 8.365>	ἀμβρότῳ,  οἷα θεοὺς ἐπενήνοθεν αἰὲν ἐόντας,
<hom.od 8.366>	ἀμφὶ δὲ εἵματα ἕσσαν ἐπήρατα, θαῦμα ἰδέσθαι.

<hom.od 8.367>	ταῦτ' ἄρ' ἀοιδὸς ἄειδε περικλυτός: αὐτὰρ ̓Οδυσσεὺς
<hom.od 8.368>	τέρπετ' ἐνὶ φρεσὶν ᾗσιν ἀκούων ἠδὲ καὶ ἄλλοι
<hom.od 8.369>	Φαίηκες δολιχήρετμοι, ναυσίκλυτοι ἄνδρες.

<hom.od 8.370>	̓Αλκίνοος δ' ̔́Αλιον καὶ Λαοδάμαντα κέλευσεν
<hom.od 8.371>	μουνὰξ ὀρχήσασθαι, ἐπεί σφισιν οὔ τις ἔριζεν.
<hom.od 8.372>	οἱ δ' ἐπεὶ οὖν σφαῖραν καλὴν μετὰ χερσὶν ἕλοντο,
<hom.od 8.373>	πορφυρέην, τήν σφιν Πόλυβος ποίησε δαί̈φρων,
<hom.od 8.374>	τὴν ἕτερος ῥίπτασκε ποτὶ νέφεα σκιόεντα
<hom.od 8.375>	ἰδνωθεὶς ὀπίσω,  ὁ δ' ἀπὸ χθονὸς ὑψός' ἀερθεὶς
<hom.od 8.376>	ῥηιδίως μεθέλεσκε, πάρος ποσὶν οὖδας ἱκέσθαι.
<hom.od 8.377>	αὐτὰρ ἐπεὶ δὴ σφαίρῃ ἀν' ἰθὺν πειρήσαντο,
<hom.od 8.378>	ὠρχείσθην δὴ ἔπειτα ποτὶ χθονὶ πουλυβοτείρῃ
<hom.od 8.379>	ταρφέ' ἀμειβομένω: κοῦροι δ' ἐπελήκεον ἄλλοι
<hom.od 8.380>	ἑστεῶτες κατ' ἀγῶνα,  πολὺς δ' ὑπὸ κόμπος ὀρώρει.

<hom.od 8.381>	δὴ τότ' ἄρ' ̓Αλκίνοον προσεφώνεε δῖος ̓Οδυσσεύς:
<hom.od 8.382>	“̓Αλκίνοε κρεῖον, πάντων ἀριδείκετε λαῶν,
<hom.od 8.383>	ἠμὲν ἀπείλησας βητάρμονας εἶναι ἀρίστους,
<hom.od 8.384>	ἠδ' ἄρ' ἑτοῖμα τέτυκτο: σέβας μ' ἔχει εἰσορόωντα.”

<hom.od 8.385>	ὣς φάτο,  γήθησεν δ' ἱερὸν μένος ̓Αλκινόοιο,
<hom.od 8.386>	αἶψα δὲ Φαιήκεσσι φιληρέτμοισι μετηύδα:

<hom.od 8.387>	“κέκλυτε, Φαιήκων ἡγήτορες ἠδὲ μέδοντες.
<hom.od 8.388>	ὁ ξεῖνος μάλα μοι δοκέει πεπνυμένος εἶναι.
<hom.od 8.389>	ἀλλ' ἄγε οἱ δῶμεν ξεινήιον, ὡς ἐπιεικές.
<hom.od 8.390>	δώδεκα γὰρ κατὰ δῆμον ἀριπρεπέες βασιλῆες
<hom.od 8.391>	ἀρχοὶ κραίνουσι, τρισκαιδέκατος δ' ἐγὼ αὐτός:
<hom.od 8.392>	τῶν οἱ ἕκαστος φᾶρος ἐυπλυνὲς ἠδὲ χιτῶνα
<hom.od 8.393>	καὶ χρυσοῖο τάλαντον ἐνείκατε τιμήεντος.
<hom.od 8.394>	αἶψα δὲ πάντα φέρωμεν ἀολλέα, ὄφρ' ἐνὶ χερσὶν
<hom.od 8.395>	ξεῖνος ἔχων ἐπὶ δόρπον ἴῃ χαίρων ἐνὶ θυμῷ.
<hom.od 8.396>	Εὐρύαλος δέ ἑ αὐτὸν ἀρεσσάσθω ἐπέεσσι
<hom.od 8.397>	καὶ δώρῳ, ἐπεὶ οὔ τι ἔπος κατὰ μοῖραν ἔειπεν.”

<hom.od 8.398>	ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον,
<hom.od 8.399>	δῶρα δ' ἄρ' οἰσέμεναι πρόεσαν κήρυκα ἕκαστος.
<hom.od 8.400>	τὸν δ' αὖτ' Εὐρύαλος ἀπαμείβετο φώνησέν τε:
<hom.od 8.401>	“̓Αλκίνοε κρεῖον, πάντων ἀριδείκετε λαῶν,
<hom.od 8.402>	τοιγὰρ ἐγὼ τὸν ξεῖνον ἀρέσσομαι, ὡς σὺ κελεύεις.
<hom.od 8.403>	δώσω οἱ τόδ' ἄορ παγχάλκεον, ᾧ ἔπι κώπη
<hom.od 8.404>	ἀργυρέη, κολεὸν δὲ νεοπρίστου ἐλέφαντος
<hom.od 8.405>	ἀμφιδεδίνηται: πολέος δέ οἱ ἄξιον ἔσται.”

<hom.od 8.406>	ὣς εἰπὼν ἐν χερσὶ τίθει ξίφος ἀργυρόηλον
<hom.od 8.407>	καί μιν φωνήσας ἔπεα πτερόεντα προσηύδα:
<hom.od 8.408>	“χαῖρε, πάτερ ὦ ξεῖνε: ἔπος δ' εἴ πέρ τι βέβακται
<hom.od 8.409>	δεινόν, ἄφαρ τὸ φέροιεν ἀναρπάξασαι ἄελλαι.
<hom.od 8.410>	σοὶ δὲ θεοὶ ἄλοχόν τ' ἰδέειν καὶ πατρίδ' ἱκέσθαι
<hom.od 8.411>	δοῖεν, ἐπεὶ δὴ δηθὰ φίλων ἄπο πήματα πάσχεις.”

<hom.od 8.412>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 8.413>	“καὶ σὺ φίλος μάλα χαῖρε, θεοὶ δέ τοι ὄλβια δοῖεν.
<hom.od 8.414>	μηδέ τι τοι ξίφεός γε ποθὴ μετόπισθε γένοιτο
<hom.od 8.415>	τούτου,  ὃ δή μοι δῶκας ἀρεσσάμενος ἐπέεσσιν.”

<hom.od 8.416>	ἦ ῥα καὶ ἀμφ' ὤμοισι θέτο ξίφος ἀργυρόηλον.
<hom.od 8.417>	δύσετό τ' ἠέλιος, καὶ τῷ κλυτὰ δῶρα παρῆεν.
<hom.od 8.418>	καὶ τά γ' ἐς ̓Αλκινόοιο φέρον κήρυκες ἀγαυοί:
<hom.od 8.419>	δεξάμενοι δ' ἄρα παῖδες ἀμύμονος ̓Αλκινόοιο
<hom.od 8.420>	μητρὶ παρ' αἰδοίῃ ἔθεσαν περικαλλέα δῶρα.
<hom.od 8.421>	τοῖσιν δ' ἡγεμόνευ' ἱερὸν μένος ̓Αλκινόοιο,
<hom.od 8.422>	ἐλθόντες δὲ καθῖζον ἐν ὑψηλοῖσι θρόνοισι.
<hom.od 8.423>	δή ῥα τότ' ̓Αρήτην προσέφη μένος ̓Αλκινόοιο:

<hom.od 8.424>	“δεῦρο, γύναι, φέρε χηλὸν ἀριπρεπέ', ἥ τις ἀρίστη:
<hom.od 8.425>	ἐν δ' αὐτὴ θὲς φᾶρος ἐυπλυνὲς ἠδὲ χιτῶνα.
<hom.od 8.426>	ἀμφὶ δέ οἱ πυρὶ χαλκὸν ἰήνατε, θέρμετε δ' ὕδωρ,
<hom.od 8.427>	ὄφρα λοεσσάμενός τε ἰδών τ' ἐὺ κείμενα πάντα
<hom.od 8.428>	δῶρα, τά οἱ Φαίηκες ἀμύμονες ἐνθάδ' ἔνεικαν,
<hom.od 8.429>	δαιτί τε τέρπηται καὶ ἀοιδῆς ὕμνον ἀκούων.
<hom.od 8.430>	καί οἱ ἐγὼ τόδ' ἄλεισον ἐμὸν περικαλλὲς ὀπάσσω,
<hom.od 8.431>	χρύσεον, ὄφρ' ἐμέθεν μεμνημένος ἤματα πάντα
<hom.od 8.432>	σπένδῃ ἐνὶ μεγάρῳ Διί τ' ἄλλοισίν τε θεοῖσιν.”

<hom.od 8.433>	ὣς ἔφατ', ̓Αρήτη δὲ μετὰ δμῳῇσιν ἔειπεν
<hom.od 8.434>	ἀμφὶ πυρὶ στῆσαι τρίποδα μέγαν ὅττι τάχιστα.
<hom.od 8.435>	αἱ δὲ λοετροχόον τρίποδ' ἵστασαν ἐν πυρὶ κηλέῳ,
<hom.od 8.436>	ἔν δ' ἄρ' ὕδωρ ἔχεαν, ὑπὸ δὲ ξύλα δαῖον ἑλοῦσαι.
<hom.od 8.437>	γάστρην μὲν τρίποδος πῦρ ἄμφεπε, θέρμετο δ' ὕδωρ:
<hom.od 8.438>	τόφρα δ' ἄρ' ̓Αρήτη ξείνῳ περικαλλέα χηλὸν
<hom.od 8.439>	ἐξέφερεν θαλάμοιο, τίθει δ' ἐνὶ κάλλιμα δῶρα,
<hom.od 8.440>	ἐσθῆτα χρυσόν τε,  τά οἱ Φαίηκες ἔδωκαν:
<hom.od 8.441>	ἐν δ' αὐτὴ φᾶρος θῆκεν καλόν τε χιτῶνα,
<hom.od 8.442>	καί μιν φωνήσας' ἔπεα πτερόεντα προσηύδα:

<hom.od 8.443>	“αὐτὸς νῦν ἴδε πῶμα, θοῶς δ' ἐπὶ δεσμὸν ἴηλον,
<hom.od 8.444>	μή τίς τοι καθ' ὁδὸν δηλήσεται, ὁππότ' ἂν αὖτε
<hom.od 8.445>	εὕδῃσθα γλυκὺν ὕπνον ἰὼν ἐν νηὶ μελαίνῃ.”

<hom.od 8.446>	αὐτὰρ ἐπεὶ τό γ' ἄκουσε πολύτλας δῖος ̓Οδυσσεύς,
<hom.od 8.447>	αὐτίκ' ἐπήρτυε πῶμα, θοῶς δ' ἐπὶ δεσμὸν ἴηλεν
<hom.od 8.448>	ποικίλον, ὅν ποτέ μιν δέδαε φρεσὶ πότνια Κίρκη:
<hom.od 8.449>	αὐτόδιον δ' ἄρα μιν ταμίη λούσασθαι ἀνώγει
<hom.od 8.450>	ἔς ῥ' ἀσάμινθον βάνθ': ὁ δ' ἄρ ἀσπασίως ἴδε θυμῷ
<hom.od 8.451>	θερμὰ λοέτρ', ἐπεὶ οὔ τι κομιζόμενός γε θάμιζεν,
<hom.od 8.452>	ἐπεὶ δὴ λίπε δῶμα Καλυψοῦς ἠυκόμοιο.
<hom.od 8.453>	τόφρα δέ οἱ κομιδή γε θεῷ ὣς ἔμπεδος ἦεν.

<hom.od 8.454>	τὸν δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,
<hom.od 8.455>	ἀμφὶ δέ μιν χλαῖναν καλὴν βάλον ἠδὲ χιτῶνα,
<hom.od 8.456>	ἔκ ῥ' ἀσαμίνθου βὰς ἄνδρας μέτα οἰνοποτῆρας
<hom.od 8.457>	ἤιε: Ναυσικάα δὲ θεῶν ἄπο κάλλος ἔχουσα
<hom.od 8.458>	στῆ ῥα παρὰ σταθμὸν τέγεος πύκα ποιητοῖο,
<hom.od 8.459>	θαύμαζεν δ' ̓Οδυσῆα ἐν ὀφθαλμοῖσιν ὁρῶσα,
<hom.od 8.460>	καί μιν φωνήσας' ἔπεα πτερόεντα προσηύδα:

<hom.od 8.461>	“χαῖρε, ξεῖν', ἵνα καί ποτ' ἐὼν ἐν πατρίδι γαίῃ
<hom.od 8.462>	μνήσῃ ἐμεῦ, ὅτι μοι πρώτῃ ζωάγρι' ὀφέλλεις.”

<hom.od 8.463>	τὴν δ' ἀπαμειβόμενος προσέφη πολύμητις ̓Οδυσσεύς.
<hom.od 8.464>	“Ναυσικάα θύγατερ μεγαλήτορος ̓Αλκινόοιο,
<hom.od 8.465>	οὕτω νῦν Ζεὺς θείη,  ἐρίγδουπος πόσις ̔́Ηρης,
<hom.od 8.466>	οἴκαδέ τ' ἐλθέμεναι καὶ νόστιμον ἦμαρ ἰδέσθαι:
<hom.od 8.467>	τῷ κέν τοι καὶ κεῖθι θεῷ ὣς εὐχετοῴμην
<hom.od 8.468>	αἰεὶ ἤματα πάντα: σὺ γάρ μ' ἐβιώσαο, κούρη.”

<hom.od 8.469>	ἦ ῥα καὶ ἐς θρόνον ἷζε παρ' ̓Αλκίνοον βασιλῆα:
<hom.od 8.470>	οἱ δ' ἤδη μοίρας τ' ἔνεμον κερόωντό τε οἶνον.
<hom.od 8.471>	κῆρυξ δ' ἐγγύθεν ἦλθεν ἄγων ἐρίηρον ἀοιδόν,
<hom.od 8.472>	Δημόδοκον λαοῖσι τετιμένον: εἷσε δ' ἄρ' αὐτὸν
<hom.od 8.473>	μέσσῳ δαιτυμόνων, πρὸς κίονα μακρὸν ἐρείσας.
<hom.od 8.474>	δὴ τότε κήρυκα προσέφη πολύμητις ̓Οδυσσεύς,
<hom.od 8.475>	νώτου ἀποπροταμών,  ἐπὶ δὲ πλεῖον ἐλέλειπτο,
<hom.od 8.476>	ἀργιόδοντος ὑός, θαλερὴ δ' ἦν ἀμφὶς ἀλοιφή:

<hom.od 8.477>	“κῆρυξ, τῆ δή, τοῦτο πόρε κρέας, ὄφρα φάγῃσιν,
<hom.od 8.478>	Δημοδόκῳ: καί μιν προσπτύξομαι ἀχνύμενός περ:
<hom.od 8.479>	πᾶσι γὰρ ἀνθρώποισιν ἐπιχθονίοισιν ἀοιδοὶ
<hom.od 8.480>	τιμῆς ἔμμοροί εἰσι καὶ αἰδοῦς,  οὕνεκ' ἄρα σφέας
<hom.od 8.481>	οἴμας μοῦς' ἐδίδαξε, φίλησε δὲ φῦλον ἀοιδῶν.”

<hom.od 8.482>	ὣς ἄρ' ἔφη, κῆρυξ δὲ φέρων ἐν χερσὶν ἔθηκεν
<hom.od 8.483>	ἥρῳ Δημοδόκῳ: ὁ δ' ἐδέξατο, χαῖρε δὲ θυμῷ.
<hom.od 8.484>	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
<hom.od 8.485>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom.od 8.486>	δὴ τότε Δημόδοκον προσέφη πολύμητις ̓Οδυσσεύς:

<hom.od 8.487>	“Δημόδοκ', ἔξοχα δή σε βροτῶν αἰνίζομ' ἁπάντων.
<hom.od 8.488>	ἢ σέ γε μοῦς' ἐδίδαξε, Διὸς πάϊς, ἢ σέ γ' ̓Απόλλων:
<hom.od 8.489>	λίην γὰρ κατὰ κόσμον ̓Αχαιῶν οἶτον ἀείδεις,
<hom.od 8.490>	ὅσς' ἔρξαν τ' ἔπαθόν τε καὶ ὅσς' ἐμόγησαν ̓Αχαιοί,
<hom.od 8.491>	ὥς τέ που ἢ αὐτὸς παρεὼν ἢ ἄλλου ἀκούσας.
<hom.od 8.492>	ἀλλ' ἄγε δὴ μετάβηθι καὶ ἵππου κόσμον ἄεισον
<hom.od 8.493>	δουρατέου, τὸν ̓Επειὸς ἐποίησεν σὺν ̓Αθήνῃ,
<hom.od 8.494>	ὅν ποτ' ἐς ἀκρόπολιν δόλον ἤγαγε δῖος ̓Οδυσσεὺς
<hom.od 8.495>	ἀνδρῶν ἐμπλήσας οἵ ῥ' ̓́Ιλιον ἐξαλάπαξαν.
<hom.od 8.496>	αἴ κεν δή μοι ταῦτα κατὰ μοῖραν καταλέξῃς,
<hom.od 8.497>	αὐτίκ' ἐγὼ πᾶσιν μυθήσομαι ἀνθρώποισιν,
<hom.od 8.498>	ὡς ἄρα τοι πρόφρων θεὸς ὤπασε θέσπιν ἀοιδήν.”

<hom.od 8.499>	ὣς φάθ', ὁ δ' ὁρμηθεὶς θεοῦ ἤρχετο, φαῖνε δ' ἀοιδήν,
<hom.od 8.500>	ἔνθεν ἑλὼν ὡς οἱ μὲν ἐυσσέλμων ἐπὶ νηῶν
<hom.od 8.501>	βάντες ἀπέπλειον, πῦρ ἐν κλισίῃσι βαλόντες,
<hom.od 8.502>	̓Αργεῖοι, τοὶ δ' ἤδη ἀγακλυτὸν ἀμφ' ̓Οδυσῆα
<hom.od 8.503>	ἥατ' ἐνὶ Τρώων ἀγορῇ κεκαλυμμένοι ἵππῳ:
<hom.od 8.504>	αὐτοὶ γάρ μιν Τρῶες ἐς ἀκρόπολιν ἐρύσαντο.
<hom.od 8.505>	ὣς ὁ μὲν ἑστήκει,  τοὶ δ' ἄκριτα πόλλ' ἀγόρευον
<hom.od 8.506>	ἥμενοι ἀμφ' αὐτόν: τρίχα δέ σφισιν ἥνδανε βουλή,
<hom.od 8.507>	ἠὲ διαπλῆξαι κοῖλον δόρυ νηλέι χαλκῷ,
<hom.od 8.508>	ἢ κατὰ πετράων βαλέειν ἐρύσαντας ἐπ' ἄκρης,
<hom.od 8.509>	ἢ ἐάαν μέγ' ἄγαλμα θεῶν θελκτήριον εἶναι,
<hom.od 8.510>	τῇ περ δὴ καὶ ἔπειτα τελευτήσεσθαι ἔμελλεν:
<hom.od 8.511>	αἶσα γὰρ ἦν ἀπολέσθαι, ἐπὴν πόλις ἀμφικαλύψῃ
<hom.od 8.512>	δουράτεον μέγαν ἵππον, ὅθ' ἥατο πάντες ἄριστοι
<hom.od 8.513>	̓Αργείων Τρώεσσι φόνον καὶ κῆρα φέροντες.
<hom.od 8.514>	ἤειδεν δ' ὡς ἄστυ διέπραθον υἷες ̓Αχαιῶν
<hom.od 8.515>	ἱππόθεν ἐκχύμενοι,  κοῖλον λόχον ἐκπρολιπόντες.
<hom.od 8.516>	ἄλλον δ' ἄλλῃ ἄειδε πόλιν κεραϊζέμεν αἰπήν,
<hom.od 8.517>	αὐτὰρ ̓Οδυσσῆα προτὶ δώματα Δηιφόβοιο
<hom.od 8.518>	βήμεναι, ἠύτ' ̓́Αρηα σὺν ἀντιθέῳ Μενελάῳ.
<hom.od 8.519>	κεῖθι δὴ αἰνότατον πόλεμον φάτο τολμήσαντα
<hom.od 8.520>	νικῆσαι καὶ ἔπειτα διὰ μεγάθυμον ̓Αθήνην.

<hom.od 8.521>	ταῦτ' ἄρ' ἀοιδὸς ἄειδε περικλυτός: αὐτὰρ ̓Οδυσσεὺς
<hom.od 8.522>	τήκετο, δάκρυ δ' ἔδευεν ὑπὸ βλεφάροισι παρειάς.
<hom.od 8.523>	ὡς δὲ γυνὴ κλαίῃσι φίλον πόσιν ἀμφιπεσοῦσα,
<hom.od 8.524>	ὅς τε ἑῆς πρόσθεν πόλιος λαῶν τε πέσῃσιν,
<hom.od 8.525>	ἄστεϊ καὶ τεκέεσσιν ἀμύνων νηλεὲς ἦμαρ:
<hom.od 8.526>	ἡ μὲν τὸν θνήσκοντα καὶ ἀσπαίροντα ἰδοῦσα
<hom.od 8.527>	ἀμφ' αὐτῷ χυμένη λίγα κωκύει: οἱ δέ τ' ὄπισθε
<hom.od 8.528>	κόπτοντες δούρεσσι μετάφρενον ἠδὲ καὶ ὤμους
<hom.od 8.529>	εἴρερον εἰσανάγουσι, πόνον τ' ἐχέμεν καὶ ὀιζύν:
<hom.od 8.530>	τῆς δ' ἐλεεινοτάτῳ ἄχεϊ φθινύθουσι παρειαί:
<hom.od 8.531>	ὣς ̓Οδυσεὺς ἐλεεινὸν ὑπ' ὀφρύσι δάκρυον εἶβεν.
<hom.od 8.532>	ἔνθ' ἄλλους μὲν πάντας ἐλάνθανε δάκρυα λείβων,
<hom.od 8.533>	̓Αλκίνοος δέ μιν οἶος ἐπεφράσατ' ἠδ' ἐνόησεν,
<hom.od 8.534>	ἥμενος ἄγχ' αὐτοῦ, βαρὺ δὲ στενάχοντος ἄκουσεν.
<hom.od 8.535>	αἶψα δὲ Φαιήκεσσι φιληρέτμοισι μετηύδα:

<hom.od 8.536>	“κέκλυτε, Φαιήκων ἡγήτορες ἠδὲ μέδοντες,
<hom.od 8.537>	Δημόδοκος δ' ἤδη σχεθέτω φόρμιγγα λίγειαν:
<hom.od 8.538>	οὐ γάρ πως πάντεσσι χαριζόμενος τάδ' ἀείδει.
<hom.od 8.539>	ἐξ οὗ δορπέομέν τε καὶ ὤρορε θεῖος ἀοιδός,
<hom.od 8.540>	ἐκ τοῦ δ' οὔ πω παύσατ' ὀιζυροῖο γόοιο
<hom.od 8.541>	ὁ ξεῖνος: μάλα πού μιν ἄχος φρένας ἀμφιβέβηκεν.
<hom.od 8.542>	ἀλλ' ἄγ' ὁ μὲν σχεθέτω, ἵν' ὁμῶς τερπώμεθα πάντες,
<hom.od 8.543>	ξεινοδόκοι καὶ ξεῖνος, ἐπεὶ πολὺ κάλλιον οὕτως:
<hom.od 8.544>	εἵνεκα γὰρ ξείνοιο τάδ' αἰδοίοιο τέτυκται,
<hom.od 8.545>	πομπὴ καὶ φίλα δῶρα,  τά οἱ δίδομεν φιλέοντες.
<hom.od 8.546>	ἀντὶ κασιγνήτου ξεῖνός θ' ἱκέτης τε τέτυκται
<hom.od 8.547>	ἀνέρι, ὅς τ' ὀλίγον περ ἐπιψαύῃ πραπίδεσσι.
<hom.od 8.548>	τῷ νῦν μηδὲ σὺ κεῦθε νοήμασι κερδαλέοισιν
<hom.od 8.549>	ὅττι κέ ς' εἴρωμαι: φάσθαι δέ σε κάλλιόν ἐστιν.
<hom.od 8.550>	εἴπ' ὄνομ' ὅττι σε κεῖθι κάλεον μήτηρ τε πατήρ τε
<hom.od 8.551>	ἄλλοι θ' οἳ κατὰ ἄστυ καὶ οἳ περιναιετάουσιν.
<hom.od 8.552>	οὐ μὲν γάρ τις πάμπαν ἀνώνυμός ἐστ' ἀνθρώπων,
<hom.od 8.553>	οὐ κακὸς οὐδὲ μὲν ἐσθλός, ἐπὴν τὰ πρῶτα γένηται,
<hom.od 8.554>	ἀλλ' ἐπὶ πᾶσι τίθενται, ἐπεί κε τέκωσι, τοκῆες.
<hom.od 8.555>	εἰπὲ δέ μοι γαῖάν τε: τεὴν δῆμόν τε πόλιν τε,
<hom.od 8.556>	ὄφρα σε τῇ πέμπωσι τιτυσκόμεναι φρεσὶ νῆες:
<hom.od 8.557>	οὐ γὰρ Φαιήκεσσι κυβερνητῆρες ἔασιν,
<hom.od 8.558>	οὐδέ τι πηδάλι' ἔστι, τά τ' ἄλλαι νῆες ἔχουσιν:
<hom.od 8.559>	ἀλλ' αὐταὶ ἴσασι νοήματα καὶ φρένας ἀνδρῶν,
<hom.od 8.560>	καὶ πάντων ἴσασι πόλιας καὶ πίονας ἀγροὺς
<hom.od 8.561>	ἀνθρώπων, καὶ λαῖτμα τάχισθ' ἁλὸς ἐκπερόωσιν
<hom.od 8.562>	ἠέρι καὶ νεφέλῃ κεκαλυμμέναι: οὐδέ ποτέ σφιν
<hom.od 8.563>	οὔτε τι πημανθῆναι ἔπι δέος οὔτ' ἀπολέσθαι.
<hom.od 8.564>	ἀλλὰ τόδ' ὥς ποτε πατρὸς ἐγὼν εἰπόντος ἄκουσα
<hom.od 8.565>	Ναυσιθόου,  ὃς ἔφασκε Ποσειδάων' ἀγάσασθαι
<hom.od 8.566>	ἡμῖν, οὕνεκα πομποὶ ἀπήμονές εἰμεν ἁπάντων.
<hom.od 8.567>	φῆ ποτὲ Φαιήκων ἀνδρῶν ἐυεργέα νῆα
<hom.od 8.568>	ἐκ πομπῆς ἀνιοῦσαν ἐν ἠεροειδέι πόντῳ
<hom.od 8.569>	ῥαισέμεναι, μέγα δ' ἧμιν ὄρος πόλει ἀμφικαλύψειν.
<hom.od 8.570>	ὣς ἀγόρευ' ὁ γέρων: τὰ δέ κεν θεὸς ἢ τελέσειεν
<hom.od 8.571>	ἤ κ' ἀτέλεστ' εἴη, ὥς οἱ φίλον ἔπλετο θυμῷ:
<hom.od 8.572>	ἀλλ' ἄγε μοι τόδε εἰπὲ καὶ ἀτρεκέως κατάλεξον,
<hom.od 8.573>	ὅππῃ ἀπεπλάγχθης τε καὶ ἅς τινας ἵκεο χώρας
<hom.od 8.574>	ἀνθρώπων, αὐτούς τε πόλιάς τ' ἐὺ ναιετοώσας,
<hom.od 8.575>	ἠμὲν ὅσοι χαλεποί τε καὶ ἄγριοι οὐδὲ δίκαιοι,
<hom.od 8.576>	οἵ τε φιλόξεινοι, καί σφιν νόος ἐστὶ θεουδής.
<hom.od 8.577>	εἰπὲ δ' ὅ τι κλαίεις καὶ ὀδύρεαι ἔνδοθι θυμῷ
<hom.od 8.578>	̓Αργείων Δαναῶν ἠδ' ̓Ιλίου οἶτον ἀκούων.
<hom.od 8.579>	τὸν δὲ θεοὶ μὲν τεῦξαν, ἐπεκλώσαντο δ' ὄλεθρον
<hom.od 8.580>	ἀνθρώποις,  ἵνα ᾖσι καὶ ἐσσομένοισιν ἀοιδή.
<hom.od 8.581>	ἦ τίς τοι καὶ πηὸς ἀπέφθιτο ̓Ιλιόθι πρὸ
<hom.od 8.582>	ἐσθλὸς ἐών, γαμβρὸς ἢ πενθερός, οἵ τε μάλιστα
<hom.od 8.583>	κήδιστοι τελέθουσι μεθ' αἷμά τε καὶ γένος αὐτῶν;
<hom.od 8.584>	ἦ τίς που καὶ ἑταῖρος ἀνὴρ κεχαρισμένα εἰδώς,
<hom.od 8.585>	ἐσθλός;  ἐπεὶ οὐ μέν τι κασιγνήτοιο χερείων
<hom.od 8.586>	γίγνεται, ὅς κεν ἑταῖρος ἐὼν πεπνυμένα εἰδῇ.”

<hom.od 9.1>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 9.2>	“̓Αλκίνοε κρεῖον, πάντων ἀριδείκετε λαῶν,
<hom.od 9.3>	ἦ τοι μὲν τόδε καλὸν ἀκουέμεν ἐστὶν ἀοιδοῦ
<hom.od 9.4>	τοιοῦδ' οἷος ὅδ' ἐστί, θεοῖς ἐναλίγκιος αὐδήν.
<hom.od 9.5>	οὐ γὰρ ἐγώ γέ τί φημι τέλος χαριέστερον εἶναι
<hom.od 9.6>	ἢ ὅτ' ἐυφροσύνη μὲν ἔχῃ κάτα δῆμον ἅπαντα,
<hom.od 9.7>	δαιτυμόνες δ' ἀνὰ δώματ' ἀκουάζωνται ἀοιδοῦ
<hom.od 9.8>	ἥμενοι ἑξείης, παρὰ δὲ πλήθωσι τράπεζαι
<hom.od 9.9>	σίτου καὶ κρειῶν, μέθυ δ' ἐκ κρητῆρος ἀφύσσων
<hom.od 9.10>	οἰνοχόος φορέῃσι καὶ ἐγχείῃ δεπάεσσι:
<hom.od 9.11>	τοῦτό τί μοι κάλλιστον ἐνὶ φρεσὶν εἴδεται εἶναι.
<hom.od 9.12>	σοὶ δ' ἐμὰ κήδεα θυμὸς ἐπετράπετο στονόεντα
<hom.od 9.13>	εἴρεσθ', ὄφρ' ἔτι μᾶλλον ὀδυρόμενος στεναχίζω:
<hom.od 9.14>	τί πρῶτόν τοι ἔπειτα, τί δ' ὑστάτιον καταλέξω;
<hom.od 9.15>	κήδε' ἐπεί μοι πολλὰ δόσαν θεοὶ Οὐρανίωνες.
<hom.od 9.16>	νῦν δ' ὄνομα πρῶτον μυθήσομαι, ὄφρα καὶ ὑμεῖς
<hom.od 9.17>	εἴδετ', ἐγὼ δ' ἂν ἔπειτα φυγὼν ὕπο νηλεὲς ἦμαρ
<hom.od 9.18>	ὑμῖν ξεῖνος ἔω καὶ ἀπόπροθι δώματα ναίων.
<hom.od 9.19>	εἴμ' ̓Οδυσεὺς Λαερτιάδης, ὃς πᾶσι δόλοισιν
<hom.od 9.20>	ἀνθρώποισι μέλω,  καί μευ κλέος οὐρανὸν ἵκει.
<hom.od 9.21>	ναιετάω δ' ̓Ιθάκην ἐυδείελον: ἐν δ' ὄρος αὐτῇ
<hom.od 9.22>	Νήριτον εἰνοσίφυλλον, ἀριπρεπές: ἀμφὶ δὲ νῆσοι
<hom.od 9.23>	πολλαὶ ναιετάουσι μάλα σχεδὸν ἀλλήλῃσι,
<hom.od 9.24>	Δουλίχιόν τε Σάμη τε καὶ ὑλήεσσα Ζάκυνθος.
<hom.od 9.25>	αὐτὴ δὲ χθαμαλὴ πανυπερτάτη εἰν ἁλὶ κεῖται
<hom.od 9.26>	πρὸς ζόφον, αἱ δέ τ' ἄνευθε πρὸς ἠῶ τ' ἠέλιόν τε,
<hom.od 9.27>	τρηχεῖ', ἀλλ' ἀγαθὴ κουροτρόφος: οὔ τοι ἐγώ γε
<hom.od 9.28>	ἧς γαίης δύναμαι γλυκερώτερον ἄλλο ἰδέσθαι.
<hom.od 9.29>	ἦ μέν μ' αὐτόθ' ἔρυκε Καλυψώ, δῖα θεάων,
<hom.od 9.30>	ἐν σπέσσι γλαφυροῖσι,  λιλαιομένη πόσιν εἶναι:
<hom.od 9.31>	ὣς δ' αὔτως Κίρκη κατερήτυεν ἐν μεγάροισιν
<hom.od 9.32>	Αἰαίη δολόεσσα, λιλαιομένη πόσιν εἶναι:
<hom.od 9.33>	ἀλλ' ἐμὸν οὔ ποτε θυμὸν ἐνὶ στήθεσσιν ἔπειθον.
<hom.od 9.34>	ὣς οὐδὲν γλύκιον ἧς πατρίδος οὐδὲ τοκήων
<hom.od 9.35>	γίγνεται,  εἴ περ καί τις ἀπόπροθι πίονα οἶκον
<hom.od 9.36>	γαίῃ ἐν ἀλλοδαπῇ ναίει ἀπάνευθε τοκήων.
<hom.od 9.37>	εἰ δ' ἄγε τοι καὶ νόστον ἐμὸν πολυκηδέ' ἐνίσπω,
<hom.od 9.38>	ὅν μοι Ζεὺς ἐφέηκεν ἀπὸ Τροίηθεν ἰόντι.

<hom.od 9.39>	“̓Ιλιόθεν με φέρων ἄνεμος Κικόνεσσι πέλασσεν,
<hom.od 9.40>	̓Ισμάρῳ.  ἔνθα δ' ἐγὼ πόλιν ἔπραθον, ὤλεσα δ' αὐτούς:
<hom.od 9.41>	ἐκ πόλιος δ' ἀλόχους καὶ κτήματα πολλὰ λαβόντες
<hom.od 9.42>	δασσάμεθ', ὡς μή τίς μοι ἀτεμβόμενος κίοι ἴσης.
<hom.od 9.43>	ἔνθ' ἦ τοι μὲν ἐγὼ διερῷ ποδὶ φευγέμεν ἡμέας
<hom.od 9.44>	ἠνώγεα, τοὶ δὲ μέγα νήπιοι οὐκ ἐπίθοντο.
<hom.od 9.45>	ἔνθα δὲ πολλὸν μὲν μέθυ πίνετο,  πολλὰ δὲ μῆλα
<hom.od 9.46>	ἔσφαζον παρὰ θῖνα καὶ εἰλίποδας ἕλικας βοῦς:
<hom.od 9.47>	τόφρα δ' ἄρ' οἰχόμενοι Κίκονες Κικόνεσσι γεγώνευν,
<hom.od 9.48>	οἵ σφιν γείτονες ἦσαν, ἅμα πλέονες καὶ ἀρείους,
<hom.od 9.49>	ἤπειρον ναίοντες, ἐπιστάμενοι μὲν ἀφ' ἵππων
<hom.od 9.50>	ἀνδράσι μάρνασθαι καὶ ὅθι χρὴ πεζὸν ἐόντα.
<hom.od 9.51>	ἦλθον ἔπειθ' ὅσα φύλλα καὶ ἄνθεα γίγνεται ὥρῃ,
<hom.od 9.52>	ἠέριοι: τότε δή ῥα κακὴ Διὸς αἶσα παρέστη
<hom.od 9.53>	ἡμῖν αἰνομόροισιν, ἵν' ἄλγεα πολλὰ πάθοιμεν.
<hom.od 9.54>	στησάμενοι δ' ἐμάχοντο μάχην παρὰ νηυσὶ θοῇσι,
<hom.od 9.55>	βάλλον δ' ἀλλήλους χαλκήρεσιν ἐγχείῃσιν.
<hom.od 9.56>	ὄφρα μὲν ἠὼς ἦν καὶ ἀέξετο ἱερὸν ἦμαρ,
<hom.od 9.57>	τόφρα δ' ἀλεξόμενοι μένομεν πλέονάς περ ἐόντας.
<hom.od 9.58>	ἦμος δ' ἠέλιος μετενίσσετο βουλυτόνδε,
<hom.od 9.59>	καὶ τότε δὴ Κίκονες κλῖναν δαμάσαντες ̓Αχαιούς.
<hom.od 9.60>	ἓξ δ' ἀφ' ἑκάστης νηὸς ἐυκνήμιδες ἑταῖροι
<hom.od 9.61>	ὤλονθ': οἱ δ' ἄλλοι φύγομεν θάνατόν τε μόρον τε.

<hom.od 9.62>	“ἔνθεν δὲ προτέρω πλέομεν ἀκαχήμενοι ἦτορ,
<hom.od 9.63>	ἄσμενοι ἐκ θανάτοιο, φίλους ὀλέσαντες ἑταίρους.
<hom.od 9.64>	οὐδ' ἄρα μοι προτέρω νῆες κίον ἀμφιέλισσαι,
<hom.od 9.65>	πρίν τινα τῶν δειλῶν ἑτάρων τρὶς ἕκαστον ἀῦσαι,
<hom.od 9.66>	οἳ θάνον ἐν πεδίῳ Κικόνων ὕπο δῃωθέντες.
<hom.od 9.67>	νηυσὶ δ' ἐπῶρς' ἄνεμον Βορέην νεφεληγερέτα Ζεὺς
<hom.od 9.68>	λαίλαπι θεσπεσίῃ, σὺν δὲ νεφέεσσι κάλυψε
<hom.od 9.69>	γαῖαν ὁμοῦ καὶ πόντον: ὀρώρει δ' οὐρανόθεν νύξ.
<hom.od 9.70>	αἱ μὲν ἔπειτ' ἐφέροντ' ἐπικάρσιαι,  ἱστία δέ σφιν
<hom.od 9.71>	τριχθά τε καὶ τετραχθὰ διέσχισεν ἲς ἀνέμοιο.
<hom.od 9.72>	καὶ τὰ μὲν ἐς νῆας κάθεμεν, δείσαντες ὄλεθρον,
<hom.od 9.73>	αὐτὰς δ' ἐσσυμένως προερέσσαμεν ἤπειρόνδε.
<hom.od 9.74>	ἔνθα δύω νύκτας δύο τ' ἤματα συνεχὲς αἰεὶ
<hom.od 9.75>	κείμεθ',  ὁμοῦ καμάτῳ τε καὶ ἄλγεσι θυμὸν ἔδοντες.
<hom.od 9.76>	ἀλλ' ὅτε δὴ τρίτον ἦμαρ ἐυπλόκαμος τέλες' ̓Ηώς,
<hom.od 9.77>	ἱστοὺς στησάμενοι ἀνά θ' ἱστία λεύκ' ἐρύσαντες
<hom.od 9.78>	ἥμεθα, τὰς δ' ἄνεμός τε κυβερνῆταί τ' ἴθυνον.
<hom.od 9.79>	καί νύ κεν ἀσκηθὴς ἱκόμην ἐς πατρίδα γαῖαν:
<hom.od 9.80>	ἀλλά με κῦμα ῥόος τε περιγνάμπτοντα Μάλειαν
<hom.od 9.81>	καὶ Βορέης ἀπέωσε, παρέπλαγξεν δὲ Κυθήρων.

<hom.od 9.82>	“ἔνθεν δ' ἐννῆμαρ φερόμην ὀλοοῖς ἀνέμοισιν
<hom.od 9.83>	πόντον ἐπ' ἰχθυόεντα: ἀτὰρ δεκάτῃ ἐπέβημεν
<hom.od 9.84>	γαίης Λωτοφάγων, οἵ τ' ἄνθινον εἶδαρ ἔδουσιν.
<hom.od 9.85>	ἔνθα δ' ἐπ' ἠπείρου βῆμεν καὶ ἀφυσσάμεθ' ὕδωρ,
<hom.od 9.86>	αἶψα δὲ δεῖπνον ἕλοντο θοῇς παρὰ νηυσὶν ἑταῖροι.
<hom.od 9.87>	αὐτὰρ ἐπεὶ σίτοιό τ' ἐπασσάμεθ' ἠδὲ ποτῆτος,
<hom.od 9.88>	δὴ τοτ' ἐγὼν ἑτάρους προί̈ειν πεύθεσθαι ἰόντας,
<hom.od 9.89>	οἵ τινες ἀνέρες εἶεν ἐπὶ χθονὶ σῖτον ἔδοντες
<hom.od 9.90>	ἄνδρε δύω κρίνας,  τρίτατον κήρυχ' ἅμ' ὀπάσσας.
<hom.od 9.91>	οἱ δ' αἶψ' οἰχόμενοι μίγεν ἀνδράσι Λωτοφάγοισιν:
<hom.od 9.92>	οὐδ' ἄρα Λωτοφάγοι μήδονθ' ἑτάροισιν ὄλεθρον
<hom.od 9.93>	ἡμετέροις, ἀλλά σφι δόσαν λωτοῖο πάσασθαι.
<hom.od 9.94>	τῶν δ' ὅς τις λωτοῖο φάγοι μελιηδέα καρπόν,
<hom.od 9.95>	οὐκέτ' ἀπαγγεῖλαι πάλιν ἤθελεν οὐδὲ νέεσθαι,
<hom.od 9.96>	ἀλλ' αὐτοῦ βούλοντο μετ' ἀνδράσι Λωτοφάγοισι
<hom.od 9.97>	λωτὸν ἐρεπτόμενοι μενέμεν νόστου τε λαθέσθαι.
<hom.od 9.98>	τοὺς μὲν ἐγὼν ἐπὶ νῆας ἄγον κλαίοντας ἀνάγκῃ,
<hom.od 9.99>	νηυσὶ δ' ἐνὶ γλαφυρῇσιν ὑπὸ ζυγὰ δῆσα ἐρύσσας.
<hom.od 9.100>	αὐτὰρ τοὺς ἄλλους κελόμην ἐρίηρας ἑταίρους
<hom.od 9.101>	σπερχομένους νηῶν ἐπιβαινέμεν ὠκειάων,
<hom.od 9.102>	μή πώς τις λωτοῖο φαγὼν νόστοιο λάθηται.
<hom.od 9.103>	οἱ δ' αἶψ' εἴσβαινον καὶ ἐπὶ κληῖσι καθῖζον,
<hom.od 9.104>	ἑξῆς δ' ἑζόμενοι πολιὴν ἅλα τύπτον ἐρετμοῖς.

<hom.od 9.105>	“ἔνθεν δὲ προτέρω πλέομεν ἀκαχήμενοι ἦτορ:
<hom.od 9.106>	Κυκλώπων δ' ἐς γαῖαν ὑπερφιάλων ἀθεμίστων
<hom.od 9.107>	ἱκόμεθ', οἵ ῥα θεοῖσι πεποιθότες ἀθανάτοισιν
<hom.od 9.108>	οὔτε φυτεύουσιν χερσὶν φυτὸν οὔτ' ἀρόωσιν,
<hom.od 9.109>	ἀλλὰ τά γ' ἄσπαρτα καὶ ἀνήροτα πάντα φύονται,
<hom.od 9.110>	πυροὶ καὶ κριθαὶ ἠδ' ἄμπελοι,  αἵ τε φέρουσιν
<hom.od 9.111>	οἶνον ἐριστάφυλον, καί σφιν Διὸς ὄμβρος ἀέξει.
<hom.od 9.112>	τοῖσιν δ' οὔτ' ἀγοραὶ βουληφόροι οὔτε θέμιστες,
<hom.od 9.113>	ἀλλ' οἵ γ' ὑψηλῶν ὀρέων ναίουσι κάρηνα
<hom.od 9.114>	ἐν σπέσσι γλαφυροῖσι, θεμιστεύει δὲ ἕκαστος
<hom.od 9.115>	παίδων ἠδ' ἀλόχων,  οὐδ' ἀλλήλων ἀλέγουσιν.

<hom.od 9.116>	“νῆσος ἔπειτα λάχεια παρὲκ λιμένος τετάνυσται,
<hom.od 9.117>	γαίης Κυκλώπων οὔτε σχεδὸν οὔτ' ἀποτηλοῦ,
<hom.od 9.118>	ὑλήεσς': ἐν δ' αἶγες ἀπειρέσιαι γεγάασιν
<hom.od 9.119>	ἄγριαι: οὐ μὲν γὰρ πάτος ἀνθρώπων ἀπερύκει,
<hom.od 9.120>	οὐδέ μιν εἰσοιχνεῦσι κυνηγέται,  οἵ τε καθ' ὕλην
<hom.od 9.121>	ἄλγεα πάσχουσιν κορυφὰς ὀρέων ἐφέποντες.
<hom.od 9.122>	οὔτ' ἄρα ποίμνῃσιν καταί̈σχεται οὔτ' ἀρότοισιν,
<hom.od 9.123>	ἀλλ' ἥ γ' ἄσπαρτος καὶ ἀνήροτος ἤματα πάντα
<hom.od 9.124>	ἀνδρῶν χηρεύει, βόσκει δέ τε μηκάδας αἶγας.
<hom.od 9.125>	οὐ γὰρ Κυκλώπεσσι νέες πάρα μιλτοπάρῃοι,
<hom.od 9.126>	οὐδ' ἄνδρες νηῶν ἔνι τέκτονες, οἵ κε κάμοιεν
<hom.od 9.127>	νῆας ἐυσσέλμους, αἵ κεν τελέοιεν ἕκαστα
<hom.od 9.128>	ἄστε' ἐπ' ἀνθρώπων ἱκνεύμεναι, οἷά τε πολλὰ
<hom.od 9.129>	ἄνδρες ἐπ' ἀλλήλους νηυσὶν περόωσι θάλασσαν:
<hom.od 9.130>	οἵ κέ σφιν καὶ νῆσον ἐυκτιμένην ἐκάμοντο.
<hom.od 9.131>	οὐ μὲν γάρ τι κακή γε, φέροι δέ κεν ὥρια πάντα:
<hom.od 9.132>	ἐν μὲν γὰρ λειμῶνες ἁλὸς πολιοῖο παρ' ὄχθας
<hom.od 9.133>	ὑδρηλοὶ μαλακοί: μάλα κ' ἄφθιτοι ἄμπελοι εἶεν.
<hom.od 9.134>	ἐν δ' ἄροσις λείη: μάλα κεν βαθὺ λήιον αἰεὶ
<hom.od 9.135>	εἰς ὥρας ἀμῷεν,  ἐπεὶ μάλα πῖαρ ὑπ' οὖδας.
<hom.od 9.136>	ἐν δὲ λιμὴν ἐύορμος, ἵν' οὐ χρεὼ πείσματός ἐστιν,
<hom.od 9.137>	οὔτ' εὐνὰς βαλέειν οὔτε πρυμνήσι' ἀνάψαι,
<hom.od 9.138>	ἀλλ' ἐπικέλσαντας μεῖναι χρόνον εἰς ὅ κε ναυτέων
<hom.od 9.139>	θυμὸς ἐποτρύνῃ καὶ ἐπιπνεύσωσιν ἀῆται.
<hom.od 9.140>	αὐτὰρ ἐπὶ κρατὸς λιμένος ῥέει ἀγλαὸν ὕδωρ,
<hom.od 9.141>	κρήνη ὑπὸ σπείους: περὶ δ' αἴγειροι πεφύασιν.
<hom.od 9.142>	ἔνθα κατεπλέομεν, καί τις θεὸς ἡγεμόνευεν
<hom.od 9.143>	νύκτα δι' ὀρφναίην, οὐδὲ προυφαίνετ' ἰδέσθαι:
<hom.od 9.144>	ἀὴρ γὰρ περὶ νηυσὶ βαθεῖ' ἦν, οὐδὲ σελήνη
<hom.od 9.145>	οὐρανόθεν προύφαινε,  κατείχετο δὲ νεφέεσσιν.
<hom.od 9.146>	ἔνθ' οὔ τις τὴν νῆσον ἐσέδρακεν ὀφθαλμοῖσιν,
<hom.od 9.147>	οὔτ' οὖν κύματα μακρὰ κυλινδόμενα προτὶ χέρσον
<hom.od 9.148>	εἰσίδομεν, πρὶν νῆας ἐυσσέλμους ἐπικέλσαι.
<hom.od 9.149>	κελσάσῃσι δὲ νηυσὶ καθείλομεν ἱστία πάντα,
<hom.od 9.150>	ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης:
<hom.od 9.151>	ἔνθα δ' ἀποβρίξαντες ἐμείναμεν ̓Ηῶ δῖαν.

<hom.od 9.152>	“ἦμος δ' ἠριγένεια φάνη ῥοδοδάκτυλος ̓Ηώς,
<hom.od 9.153>	νῆσον θαυμάζοντες ἐδινεόμεσθα κατ' αὐτήν.
<hom.od 9.154>	ὦρσαν δὲ νύμφαι, κοῦραι Διὸς αἰγιόχοιο,
<hom.od 9.155>	αἶγας ὀρεσκῴους,  ἵνα δειπνήσειαν ἑταῖροι.
<hom.od 9.156>	αὐτίκα καμπύλα τόξα καὶ αἰγανέας δολιχαύλους
<hom.od 9.157>	εἱλόμεθ' ἐκ νηῶν, διὰ δὲ τρίχα κοσμηθέντες
<hom.od 9.158>	βάλλομεν: αἶψα δ' ἔδωκε θεὸς μενοεικέα θήρην.
<hom.od 9.159>	νῆες μέν μοι ἕποντο δυώδεκα, ἐς δὲ ἑκάστην
<hom.od 9.160>	ἐννέα λάγχανον αἶγες: ἐμοὶ δὲ δέκ' ἔξελον οἴῳ.

<hom.od 9.161>	“ὣς τότε μὲν πρόπαν ἦμαρ ἐς ἠέλιον καταδύντα
<hom.od 9.162>	ἥμεθα δαινύμενοι κρέα τ' ἄσπετα καὶ μέθυ ἡδύ:
<hom.od 9.163>	οὐ γάρ πω νηῶν ἐξέφθιτο οἶνος ἐρυθρός,
<hom.od 9.164>	ἀλλ' ἐνέην: πολλὸν γὰρ ἐν ἀμφιφορεῦσιν ἕκαστοι
<hom.od 9.165>	ἠφύσαμεν Κικόνων. ἱερὸν πτολίεθρον ἑλόντες.
<hom.od 9.166>	Κυκλώπων δ' ἐς γαῖαν ἐλεύσσομεν ἐγγὺς ἐόντων,
<hom.od 9.167>	καπνόν τ' αὐτῶν τε φθογγὴν ὀίων τε καὶ αἰγῶν.
<hom.od 9.168>	ἦμος δ' ἠέλιος κατέδυ καὶ ἐπὶ κνέφας ἦλθε,
<hom.od 9.169>	δὴ τότε κοιμήθημεν ἐπὶ ῥηγμῖνι θαλάσσης.
<hom.od 9.170>	ἦμος δ' ἠριγένεια φάνη ῥοδοδάκτυλος ̓Ηώς,
<hom.od 9.171>	καὶ τότ' ἐγὼν ἀγορὴν θέμενος μετὰ πᾶσιν ἔειπον:

<hom.od 9.172>	“‘ἄλλοι μὲν νῦν μίμνετ', ἐμοὶ ἐρίηρες ἑταῖροι:
<hom.od 9.173>	αὐτὰρ ἐγὼ σὺν νηί τ' ἐμῇ καὶ ἐμοῖς ἑτάροισιν
<hom.od 9.174>	ἐλθὼν τῶνδ' ἀνδρῶν πειρήσομαι, οἵ τινές εἰσιν,
<hom.od 9.175>	ἤ ῥ' οἵ γ' ὑβρισταί τε καὶ ἄγριοι οὐδὲ δίκαιοι,
<hom.od 9.176>	ἦε φιλόξεινοι, καί σφιν νόος ἐστὶ θεουδής.’

<hom.od 9.177>	“ὣς εἰπὼν ἀνὰ νηὸς ἔβην, ἐκέλευσα δ' ἑταίρους
<hom.od 9.178>	αὐτούς τ' ἀμβαίνειν ἀνά τε πρυμνήσια λῦσαι.
<hom.od 9.179>	οἱ δ' αἶψ' εἴσβαινον καὶ ἐπὶ κληῖσι καθῖζον,
<hom.od 9.180>	ἑξῆς δ' ἑζόμενοι πολιὴν ἅλα τύπτον ἐρετμοῖς.
<hom.od 9.181>	ἀλλ' ὅτε δὴ τὸν χῶρον ἀφικόμεθ' ἐγγὺς ἐόντα,
<hom.od 9.182>	ἔνθα δ' ἐπ' ἐσχατιῇ σπέος εἴδομεν ἄγχι θαλάσσης,
<hom.od 9.183>	ὑψηλόν, δάφνῃσι κατηρεφές. ἔνθα δὲ πολλὰ
<hom.od 9.184>	μῆλ', ὄιές τε καὶ αἶγες, ἰαύεσκον: περὶ δ' αὐλὴ
<hom.od 9.185>	ὑψηλὴ δέδμητο κατωρυχέεσσι λίθοισι
<hom.od 9.186>	μακρῇσίν τε πίτυσσιν ἰδὲ δρυσὶν ὑψικόμοισιν.
<hom.od 9.187>	ἔνθα δ' ἀνὴρ ἐνίαυε πελώριος, ὅς ῥα τὰ μῆλα
<hom.od 9.188>	οἶος ποιμαίνεσκεν ἀπόπροθεν: οὐδὲ μετ' ἄλλους
<hom.od 9.189>	πωλεῖτ', ἀλλ' ἀπάνευθεν ἐὼν ἀθεμίστια ᾔδη.
<hom.od 9.190>	καὶ γὰρ θαῦμ' ἐτέτυκτο πελώριον,  οὐδὲ ἐῴκει
<hom.od 9.191>	ἀνδρί γε σιτοφάγῳ, ἀλλὰ ῥίῳ ὑλήεντι
<hom.od 9.192>	ὑψηλῶν ὀρέων, ὅ τε φαίνεται οἶον ἀπ' ἄλλων.

<hom.od 9.193>	“δὴ τότε τοὺς ἄλλους κελόμην ἐρίηρας ἑταίρους
<hom.od 9.194>	αὐτοῦ πὰρ νηί τε μένειν καὶ νῆα ἔρυσθαι,
<hom.od 9.195>	αὐτὰρ ἐγὼ κρίνας ἑτάρων δυοκαίδεκ' ἀρίστους
<hom.od 9.196>	βῆν: ἀτὰρ αἴγεον ἀσκὸν ἔχον μέλανος οἴνοιο
<hom.od 9.197>	ἡδέος, ὅν μοι ἔδωκε Μάρων, Εὐάνθεος υἱός,
<hom.od 9.198>	ἱρεὺς ̓Απόλλωνος, ὃς ̓́Ισμαρον ἀμφιβεβήκει,
<hom.od 9.199>	οὕνεκά μιν σὺν παιδὶ περισχόμεθ' ἠδὲ γυναικὶ
<hom.od 9.200>	ἁζόμενοι: ᾤκει γὰρ ἐν ἄλσεϊ δενδρήεντι
<hom.od 9.201>	Φοίβου ̓Απόλλωνος. ὁ δέ μοι πόρεν ἀγλαὰ δῶρα:
<hom.od 9.202>	χρυσοῦ μέν μοι ἔδωκ' ἐυεργέος ἑπτὰ τάλαντα,
<hom.od 9.203>	δῶκε δέ μοι κρητῆρα πανάργυρον, αὐτὰρ ἔπειτα
<hom.od 9.204>	οἶνον ἐν ἀμφιφορεῦσι δυώδεκα πᾶσιν ἀφύσσας
<hom.od 9.205>	ἡδὺν ἀκηράσιον,  θεῖον ποτόν: οὐδέ τις αὐτὸν
<hom.od 9.206>	ἠείδη δμώων οὐδ' ἀμφιπόλων ἐνὶ οἴκῳ,
<hom.od 9.207>	ἀλλ' αὐτὸς ἄλοχός τε φίλη ταμίη τε μί' οἴη.
<hom.od 9.208>	τὸν δ' ὅτε πίνοιεν μελιηδέα οἶνον ἐρυθρόν,
<hom.od 9.209>	ἓν δέπας ἐμπλήσας ὕδατος ἀνὰ εἴκοσι μέτρα
<hom.od 9.210>	χεῦ',  ὀδμὴ δ' ἡδεῖα ἀπὸ κρητῆρος ὀδώδει
<hom.od 9.211>	θεσπεσίη: τότ' ἂν οὔ τοι ἀποσχέσθαι φίλον ἦεν.
<hom.od 9.212>	τοῦ φέρον ἐμπλήσας ἀσκὸν μέγαν, ἐν δὲ καὶ ᾖα
<hom.od 9.213>	κωρύκῳ: αὐτίκα γάρ μοι ὀίσατο θυμὸς ἀγήνωρ
<hom.od 9.214>	ἄνδρ' ἐπελεύσεσθαι μεγάλην ἐπιειμένον ἀλκήν,
<hom.od 9.215>	ἄγριον,  οὔτε δίκας ἐὺ εἰδότα οὔτε θέμιστας.

<hom.od 9.216>	“καρπαλίμως δ' εἰς ἄντρον ἀφικόμεθ', οὐδέ μιν ἔνδον
<hom.od 9.217>	εὕρομεν, ἀλλ' ἐνόμευε νομὸν κάτα πίονα μῆλα.
<hom.od 9.218>	ἐλθόντες δ' εἰς ἄντρον ἐθηεύμεσθα ἕκαστα.
<hom.od 9.219>	ταρσοὶ μὲν τυρῶν βρῖθον, στείνοντο δὲ σηκοὶ
<hom.od 9.220>	ἀρνῶν ἠδ' ἐρίφων: διακεκριμέναι δὲ ἕκασται
<hom.od 9.221>	ἔρχατο, χωρὶς μὲν πρόγονοι, χωρὶς δὲ μέτασσαι,
<hom.od 9.222>	χωρὶς δ' αὖθ' ἕρσαι. ναῖον δ' ὀρῷ ἄγγεα πάντα,
<hom.od 9.223>	γαυλοί τε σκαφίδες τε, τετυγμένα, τοῖς ἐνάμελγεν.
<hom.od 9.224>	ἔνθ' ἐμὲ μὲν πρώτισθ' ἕταροι λίσσοντ' ἐπέεσσιν
<hom.od 9.225>	τυρῶν αἰνυμένους ἰέναι πάλιν,  αὐτὰρ ἔπειτα
<hom.od 9.226>	καρπαλίμως ἐπὶ νῆα θοὴν ἐρίφους τε καὶ ἄρνας
<hom.od 9.227>	σηκῶν ἐξελάσαντας ἐπιπλεῖν ἁλμυρὸν ὕδωρ:
<hom.od 9.228>	ἀλλ' ἐγὼ οὐ πιθόμην, ἦ τ' ἂν πολὺ κέρδιον ἦεν,
<hom.od 9.229>	ὄφρ' αὐτόν τε ἴδοιμι, καὶ εἴ μοι ξείνια δοίη.
<hom.od 9.230>	οὐδ' ἄρ' ἔμελλ' ἑτάροισι φανεὶς ἐρατεινὸς ἔσεσθαι.

<hom.od 9.231>	“ἔνθα δὲ πῦρ κήαντες ἐθύσαμεν ἠδὲ καὶ αὐτοὶ
<hom.od 9.232>	τυρῶν αἰνύμενοι φάγομεν, μένομέν τέ μιν ἔνδον
<hom.od 9.233>	ἥμενοι, ἧος ἐπῆλθε νέμων. φέρε δ' ὄβριμον ἄχθος
<hom.od 9.234>	ὕλης ἀζαλέης, ἵνα οἱ ποτιδόρπιον εἴη,
<hom.od 9.235>	ἔντοσθεν δ' ἄντροιο βαλὼν ὀρυμαγδὸν ἔθηκεν:
<hom.od 9.236>	ἡμεῖς δὲ δείσαντες ἀπεσσύμεθ' ἐς μυχὸν ἄντρου.
<hom.od 9.237>	αὐτὰρ ὅ γ' εἰς εὐρὺ σπέος ἤλασε πίονα μῆλα
<hom.od 9.238>	πάντα μάλ' ὅσς' ἤμελγε, τὰ δ' ἄρσενα λεῖπε θύρηφιν,
<hom.od 9.239>	ἀρνειούς τε τράγους τε, βαθείης ἔκτοθεν αὐλῆς.
<hom.od 9.240>	αὐτὰρ ἔπειτ' ἐπέθηκε θυρεὸν μέγαν ὑψός' ἀείρας,
<hom.od 9.241>	ὄβριμον: οὐκ ἂν τόν γε δύω καὶ εἴκος' ἄμαξαι
<hom.od 9.242>	ἐσθλαὶ τετράκυκλοι ἀπ' οὔδεος ὀχλίσσειαν:
<hom.od 9.243>	τόσσην ἠλίβατον πέτρην ἐπέθηκε θύρῃσιν.
<hom.od 9.244>	ἑζόμενος δ' ἤμελγεν ὄις καὶ μηκάδας αἶγας,
<hom.od 9.245>	πάντα κατὰ μοῖραν,  καὶ ὑπ' ἔμβρυον ἧκεν ἑκάστῃ.
<hom.od 9.246>	αὐτίκα δ' ἥμισυ μὲν θρέψας λευκοῖο γάλακτος
<hom.od 9.247>	πλεκτοῖς ἐν ταλάροισιν ἀμησάμενος κατέθηκεν,
<hom.od 9.248>	ἥμισυ δ' αὖτ' ἔστησεν ἐν ἄγγεσιν, ὄφρα οἱ εἴη
<hom.od 9.249>	πίνειν αἰνυμένῳ καί οἱ ποτιδόρπιον εἴη.
<hom.od 9.250>	αὐτὰρ ἐπεὶ δὴ σπεῦσε πονησάμενος τὰ ἃ ἔργα,
<hom.od 9.251>	καὶ τότε πῦρ ἀνέκαιε καὶ εἴσιδεν, εἴρετο δ' ἡμέας:

<hom.od 9.252>	“ ‘ὦ ξεῖνοι, τίνες ἐστέ; πόθεν πλεῖθ' ὑγρὰ κέλευθα;
<hom.od 9.253>	ἦ τι κατὰ πρῆξιν ἦ μαψιδίως ἀλάλησθε,
<hom.od 9.254>	οἷά τε ληιστῆρες, ὑπεὶρ ἅλα, τοί τ' ἀλόωνται
<hom.od 9.255>	ψυχὰς παρθέμενοι κακὸν ἀλλοδαποῖσι φέροντες;”

<hom.od 9.256>	“ὣς ἔφαθ', ἡμῖν δ' αὖτε κατεκλάσθη φίλον ἦτορ,
<hom.od 9.257>	δεισάντων φθόγγον τε βαρὺν αὐτόν τε πέλωρον.
<hom.od 9.258>	ἀλλὰ καὶ ὥς μιν ἔπεσσιν ἀμειβόμενος προσέειπον:

<hom.od 9.259>	“ ‘ἡμεῖς τοι Τροίηθεν ἀποπλαγχθέντες ̓Αχαιοὶ
<hom.od 9.260>	παντοίοις ἀνέμοισιν ὑπὲρ μέγα λαῖτμα θαλάσσης,
<hom.od 9.261>	οἴκαδε ἱέμενοι, ἄλλην ὁδὸν ἄλλα κέλευθα
<hom.od 9.262>	ἤλθομεν: οὕτω που Ζεὺς ἤθελε μητίσασθαι.
<hom.od 9.263>	λαοὶ δ' ̓Ατρεί̈δεω ̓Αγαμέμνονος εὐχόμεθ' εἶναι,
<hom.od 9.264>	τοῦ δὴ νῦν γε μέγιστον ὑπουράνιον κλέος ἐστί:
<hom.od 9.265>	τόσσην γὰρ διέπερσε πόλιν καὶ ἀπώλεσε λαοὺς
<hom.od 9.266>	πολλούς. ἡμεῖς δ' αὖτε κιχανόμενοι τὰ σὰ γοῦνα
<hom.od 9.267>	ἱκόμεθ', εἴ τι πόροις ξεινήιον ἠὲ καὶ ἄλλως
<hom.od 9.268>	δοίης δωτίνην, ἥ τε ξείνων θέμις ἐστίν.
<hom.od 9.269>	ἀλλ' αἰδεῖο, φέριστε, θεούς: ἱκέται δέ τοί εἰμεν,
<hom.od 9.270>	Ζεὺς δ' ἐπιτιμήτωρ ἱκετάων τε ξείνων τε,
<hom.od 9.271>	ξείνιος, ὃς ξείνοισιν ἅμ' αἰδοίοισιν ὀπηδεῖ.’

<hom.od 9.272>	ὣς ἐφάμην, ὁ δέ μ' αὐτίκ' ἀμείβετο νηλέι θυμῷ:
<hom.od 9.273>	“νήπιός εἰς, ὦ ξεῖν', ἢ τηλόθεν εἰλήλουθας,
<hom.od 9.274>	ὅς με θεοὺς κέλεαι ἢ δειδίμεν ἢ ἀλέασθαι:
<hom.od 9.275>	οὐ γὰρ Κύκλωπες Διὸς αἰγιόχου ἀλέγουσιν
<hom.od 9.276>	οὐδὲ θεῶν μακάρων, ἐπεὶ ἦ πολὺ φέρτεροί εἰμεν:
<hom.od 9.277>	οὐδ' ἂν ἐγὼ Διὸς ἔχθος ἀλευάμενος πεφιδοίμην
<hom.od 9.278>	οὔτε σεῦ οὔθ' ἑτάρων, εἰ μὴ θυμός με κελεύοι.
<hom.od 9.279>	ἀλλά μοι εἴφ' ὅπῃ ἔσχες ἰὼν ἐυεργέα νῆα,
<hom.od 9.280>	ἤ που ἐπ' ἐσχατιῆς, ἦ καὶ σχεδόν,  ὄφρα δαείω.’

<hom.od 9.281>	“ὣς φάτο πειράζων, ἐμὲ δ' οὐ λάθεν εἰδότα πολλά,
<hom.od 9.282>	ἀλλά μιν ἄψορρον προσέφην δολίοις ἐπέεσσι:

<hom.od 9.283>	“ ‘νέα μέν μοι κατέαξε Ποσειδάων ἐνοσίχθων
<hom.od 9.284>	πρὸς πέτρῃσι βαλὼν ὑμῆς ἐπὶ πείρασι γαίης,
<hom.od 9.285>	ἄκρῃ προσπελάσας: ἄνεμος δ' ἐκ πόντου ἔνεικεν:
<hom.od 9.286>	αὐτὰρ ἐγὼ σὺν τοῖσδε ὑπέκφυγον αἰπὺν ὄλεθρον.’

<hom.od 9.287>	“ὣς ἐφάμην, ὁ δέ μ' οὐδὲν ἀμείβετο νηλέι θυμῷ,
<hom.od 9.288>	ἀλλ' ὅ γ' ἀναί̈ξας ἑτάροις ἐπὶ χεῖρας ἴαλλε,
<hom.od 9.289>	σὺν δὲ δύω μάρψας ὥς τε σκύλακας ποτὶ γαίῃ
<hom.od 9.290>	κόπτ': ἐκ δ' ἐγκέφαλος χαμάδις ῥέε,  δεῦε δὲ γαῖαν.
<hom.od 9.291>	τοὺς δὲ διὰ μελεϊστὶ ταμὼν ὡπλίσσατο δόρπον:
<hom.od 9.292>	ἤσθιε δ' ὥς τε λέων ὀρεσίτροφος, οὐδ' ἀπέλειπεν,
<hom.od 9.293>	ἔγκατά τε σάρκας τε καὶ ὀστέα μυελόεντα.
<hom.od 9.294>	ἡμεῖς δὲ κλαίοντες ἀνεσχέθομεν Διὶ χεῖρας,
<hom.od 9.295>	σχέτλια ἔργ' ὁρόωντες,  ἀμηχανίη δ' ἔχε θυμόν.
<hom.od 9.296>	αὐτὰρ ἐπεὶ Κύκλωψ μεγάλην ἐμπλήσατο νηδὺν
<hom.od 9.297>	ἀνδρόμεα κρέ' ἔδων καὶ ἐπ' ἄκρητον γάλα πίνων,
<hom.od 9.298>	κεῖτ' ἔντοσθ' ἄντροιο τανυσσάμενος διὰ μήλων.
<hom.od 9.299>	τὸν μὲν ἐγὼ βούλευσα κατὰ μεγαλήτορα θυμὸν
<hom.od 9.300>	ἆσσον ἰών,  ξίφος ὀξὺ ἐρυσσάμενος παρὰ μηροῦ,
<hom.od 9.301>	οὐτάμεναι πρὸς στῆθος, ὅθι φρένες ἧπαρ ἔχουσι,
<hom.od 9.302>	χείρ' ἐπιμασσάμενος: ἕτερος δέ με θυμὸς ἔρυκεν.
<hom.od 9.303>	αὐτοῦ γάρ κε καὶ ἄμμες ἀπωλόμεθ' αἰπὺν ὄλεθρον:
<hom.od 9.304>	οὐ γάρ κεν δυνάμεσθα θυράων ὑψηλάων
<hom.od 9.305>	χερσὶν ἀπώσασθαι λίθον ὄβριμον,  ὃν προσέθηκεν.
<hom.od 9.306>	ὣς τότε μὲν στενάχοντες ἐμείναμεν ̓Ηῶ δῖαν.

<hom.od 9.307>	“ἦμος δ' ἠριγένεια φάνη ῥοδοδάκτυλος ̓Ηώς,
<hom.od 9.308>	καὶ τότε πῦρ ἀνέκαιε καὶ ἤμελγε κλυτὰ μῆλα,
<hom.od 9.309>	πάντα κατὰ μοῖραν, καὶ ὑπ' ἔμβρυον ἧκεν ἑκάστῃ.
<hom.od 9.310>	αὐτὰρ ἐπεὶ δὴ σπεῦσε πονησάμενος τὰ ἃ ἔργα,
<hom.od 9.311>	σὺν δ' ὅ γε δὴ αὖτε δύω μάρψας ὡπλίσσατο δεῖπνον.
<hom.od 9.312>	δειπνήσας δ' ἄντρου ἐξήλασε πίονα μῆλα,
<hom.od 9.313>	ῥηιδίως ἀφελὼν θυρεὸν μέγαν: αὐτὰρ ἔπειτα
<hom.od 9.314>	ἂψ ἐπέθηχ', ὡς εἴ τε φαρέτρῃ πῶμ' ἐπιθείη.
<hom.od 9.315>	πολλῇ δὲ ῥοίζῳ πρὸς ὄρος τρέπε πίονα μῆλα
<hom.od 9.316>	Κύκλωψ: αὐτὰρ ἐγὼ λιπόμην κακὰ βυσσοδομεύων,
<hom.od 9.317>	εἴ πως τισαίμην, δοίη δέ μοι εὖχος ̓Αθήνη.

<hom.od 9.318>	“ἥδε δέ μοι κατὰ θυμὸν ἀρίστη φαίνετο βουλή.
<hom.od 9.319>	Κύκλωπος γὰρ ἔκειτο μέγα ῥόπαλον παρὰ σηκῷ,
<hom.od 9.320>	χλωρὸν ἐλαί̈νεον: τὸ μὲν ἔκταμεν,  ὄφρα φοροίη
<hom.od 9.321>	αὐανθέν. τὸ μὲν ἄμμες ἐίσκομεν εἰσορόωντες
<hom.od 9.322>	ὅσσον θ' ἱστὸν νηὸς ἐεικοσόροιο μελαίνης,
<hom.od 9.323>	φορτίδος εὐρείης, ἥ τ' ἐκπεράᾳ μέγα λαῖτμα:
<hom.od 9.324>	τόσσον ἔην μῆκος, τόσσον πάχος εἰσοράασθαι.
<hom.od 9.325>	τοῦ μὲν ὅσον τ' ὄργυιαν ἐγὼν ἀπέκοψα παραστὰς
<hom.od 9.326>	καὶ παρέθηχ' ἑτάροισιν, ἀποξῦναι δ' ἐκέλευσα:
<hom.od 9.327>	οἱ δ' ὁμαλὸν ποίησαν: ἐγὼ δ' ἐθόωσα παραστὰς
<hom.od 9.328>	ἄκρον, ἄφαρ δὲ λαβὼν ἐπυράκτεον ἐν πυρὶ κηλέῳ.
<hom.od 9.329>	καὶ τὸ μὲν εὖ κατέθηκα κατακρύψας ὑπὸ κόπρῳ,
<hom.od 9.330>	ἥ ῥα κατὰ σπείους κέχυτο μεγάλ' ἤλιθα πολλή:
<hom.od 9.331>	αὐτὰρ τοὺς ἄλλους κλήρῳ πεπαλάσθαι ἄνωγον,
<hom.od 9.332>	ὅς τις τολμήσειεν ἐμοὶ σὺν μοχλὸν ἀείρας
<hom.od 9.333>	τρῖψαι ἐν ὀφθαλμῷ, ὅτε τὸν γλυκὺς ὕπνος ἱκάνοι.
<hom.od 9.334>	οἱ δ' ἔλαχον τοὺς ἄν κε καὶ ἤθελον αὐτὸς ἑλέσθαι,
<hom.od 9.335>	τέσσαρες,  αὐτὰρ ἐγὼ πέμπτος μετὰ τοῖσιν ἐλέγμην.
<hom.od 9.336>	ἑσπέριος δ' ἦλθεν καλλίτριχα μῆλα νομεύων.
<hom.od 9.337>	αὐτίκα δ' εἰς εὐρὺ σπέος ἤλασε πίονα μῆλα
<hom.od 9.338>	πάντα μάλ', οὐδέ τι λεῖπε βαθείης ἔκτοθεν αὐλῆς,
<hom.od 9.339>	ἤ τι ὀισάμενος, ἢ καὶ θεὸς ὣς ἐκέλευσεν.
<hom.od 9.340>	αὐτὰρ ἔπειτ' ἐπέθηκε θυρεὸν μέγαν ὑψός' ἀείρας,
<hom.od 9.341>	ἑζόμενος δ' ἤμελγεν ὄις καὶ μηκάδας αἶγας,
<hom.od 9.342>	πάντα κατὰ μοῖραν, καὶ ὑπ' ἔμβρυον ἧκεν ἑκάστῃ.
<hom.od 9.343>	αὐτὰρ ἐπεὶ δὴ σπεῦσε πονησάμενος τὰ ἃ ἔργα,
<hom.od 9.344>	σὺν δ' ὅ γε δὴ αὖτε δύω μάρψας ὡπλίσσατο δόρπον.
<hom.od 9.345>	καὶ τότ' ἐγὼ Κύκλωπα προσηύδων ἄγχι παραστάς,
<hom.od 9.346>	κισσύβιον μετὰ χερσὶν ἔχων μέλανος οἴνοιο:

<hom.od 9.347>	“Κύκλωψ, τῆ, πίε οἶνον, ἐπεὶ φάγες ἀνδρόμεα κρέα,
<hom.od 9.348>	ὄφρ' εἰδῇς οἷόν τι ποτὸν τόδε νηῦς ἐκεκεύθει
<hom.od 9.349>	ἡμετέρη. σοὶ δ' αὖ λοιβὴν φέρον, εἴ μ' ἐλεήσας
<hom.od 9.350>	οἴκαδε πέμψειας: σὺ δὲ μαίνεαι οὐκέτ' ἀνεκτῶς.
<hom.od 9.351>	σχέτλιε, πῶς κέν τίς σε καὶ ὕστερον ἄλλος ἵκοιτο
<hom.od 9.352>	ἀνθρώπων πολέων, ἐπεὶ οὐ κατὰ μοῖραν ἔρεξας;”

<hom.od 9.353>	“ὣς ἐφάμην, ὁ δ' ἔδεκτο καὶ ἔκπιεν: ἥσατο δ' αἰνῶς
<hom.od 9.354>	ἡδὺ ποτὸν πίνων καὶ μ' ᾔτεε δεύτερον αὖτις:

<hom.od 9.355>	“‘δός μοι ἔτι πρόφρων,  καί μοι τεὸν οὔνομα εἰπὲ
<hom.od 9.356>	αὐτίκα νῦν, ἵνα τοι δῶ ξείνιον, ᾧ κε σὺ χαίρῃς:
<hom.od 9.357>	καὶ γὰρ Κυκλώπεσσι φέρει ζείδωρος ἄρουρα
<hom.od 9.358>	οἶνον ἐριστάφυλον, καί σφιν Διὸς ὄμβρος ἀέξει:
<hom.od 9.359>	ἀλλὰ τόδ' ἀμβροσίης καὶ νέκταρός ἐστιν ἀπορρώξ.’

<hom.od 9.360>	“ὣς φάτ',  ἀτάρ οἱ αὖτις ἐγὼ πόρον αἴθοπα οἶνον.
<hom.od 9.361>	τρὶς μὲν ἔδωκα φέρων, τρὶς δ' ἔκπιεν ἀφραδίῃσιν.
<hom.od 9.362>	αὐτὰρ ἐπεὶ Κύκλωπα περὶ φρένας ἤλυθεν οἶνος,
<hom.od 9.363>	καὶ τότε δή μιν ἔπεσσι προσηύδων μειλιχίοισι:

<hom.od 9.364>	“Κύκλωψ, εἰρωτᾷς μ' ὄνομα κλυτόν, αὐτὰρ ἐγώ τοι
<hom.od 9.365>	ἐξερέω: σὺ δέ μοι δὸς ξείνιον,  ὥς περ ὑπέστης.
<hom.od 9.366>	Οὖτις ἐμοί γ' ὄνομα: Οὖτιν δέ με κικλήσκουσι
<hom.od 9.367>	μήτηρ ἠδὲ πατὴρ ἠδ' ἄλλοι πάντες ἑταῖροι.’

<hom.od 9.368>	“ὣς ἐφάμην, ὁ δέ μ' αὐτίκ' ἀμείβετο νηλέι θυμῷ:
<hom.od 9.369>	“Οὖτιν ἐγὼ πύματον ἔδομαι μετὰ οἷς ἑτάροισιν,
<hom.od 9.370>	τοὺς δ' ἄλλους πρόσθεν: τὸ δέ τοι ξεινήιον ἔσται.

<hom.od 9.371>	“ἦ καὶ ἀνακλινθεὶς πέσεν ὕπτιος, αὐτὰρ ἔπειτα
<hom.od 9.372>	κεῖτ' ἀποδοχμώσας παχὺν αὐχένα, κὰδ δέ μιν ὕπνος
<hom.od 9.373>	ᾕρει πανδαμάτωρ: φάρυγος δ' ἐξέσσυτο οἶνος
<hom.od 9.374>	ψωμοί τ' ἀνδρόμεοι: ὁ δ' ἐρεύγετο οἰνοβαρείων.
<hom.od 9.375>	καὶ τότ' ἐγὼ τὸν μοχλὸν ὑπὸ σποδοῦ ἤλασα πολλῆς,
<hom.od 9.376>	ἧος θερμαίνοιτο: ἔπεσσι δὲ πάντας ἑταίρους
<hom.od 9.377>	θάρσυνον, μή τίς μοι ὑποδείσας ἀναδύη.
<hom.od 9.378>	ἀλλ' ὅτε δὴ τάχ' ὁ μοχλὸς ἐλάινος ἐν πυρὶ μέλλεν
<hom.od 9.379>	ἅψεσθαι, χλωρός περ ἐών, διεφαίνετο δ' αἰνῶς,
<hom.od 9.380>	καὶ τότ' ἐγὼν ἆσσον φέρον ἐκ πυρός,  ἀμφὶ δ' ἑταῖροι
<hom.od 9.381>	ἵσταντ': αὐτὰρ θάρσος ἐνέπνευσεν μέγα δαίμων.
<hom.od 9.382>	οἱ μὲν μοχλὸν ἑλόντες ἐλάινον, ὀξὺν ἐπ' ἄκρῳ,
<hom.od 9.383>	ὀφθαλμῷ ἐνέρεισαν: ἐγὼ δ' ἐφύπερθεν ἐρεισθεὶς
<hom.od 9.384>	δίνεον, ὡς ὅτε τις τρυπῷ δόρυ νήιον ἀνὴρ
<hom.od 9.385>	τρυπάνῳ,  οἱ δέ τ' ἔνερθεν ὑποσσείουσιν ἱμάντι
<hom.od 9.386>	ἁψάμενοι ἑκάτερθε, τὸ δὲ τρέχει ἐμμενὲς αἰεί.
<hom.od 9.387>	ὣς τοῦ ἐν ὀφθαλμῷ πυριήκεα μοχλὸν ἑλόντες
<hom.od 9.388>	δινέομεν, τὸν δ' αἷμα περίρρεε θερμὸν ἐόντα.
<hom.od 9.389>	πάντα δέ οἱ βλέφαρ' ἀμφὶ καὶ ὀφρύας εὗσεν ἀυτμὴ
<hom.od 9.390>	γλήνης καιομένης,  σφαραγεῦντο δέ οἱ πυρὶ ῥίζαι.
<hom.od 9.391>	ὡς δ' ὅτ' ἀνὴρ χαλκεὺς πέλεκυν μέγαν ἠὲ σκέπαρνον
<hom.od 9.392>	εἰν ὕδατι ψυχρῷ βάπτῃ μεγάλα ἰάχοντα
<hom.od 9.393>	φαρμάσσων: τὸ γὰρ αὖτε σιδήρου γε κράτος ἐστίν
<hom.od 9.394>	ὣς τοῦ σίζ' ὀφθαλμὸς ἐλαϊνέῳ περὶ μοχλῷ.
<hom.od 9.395>	σμερδαλέον δὲ μέγ' ᾤμωξεν,  περὶ δ' ἴαχε πέτρη,
<hom.od 9.396>	ἡμεῖς δὲ δείσαντες ἀπεσσύμεθ': αὐτὰρ ὁ μοχλὸν
<hom.od 9.397>	ἐξέρυς' ὀφθαλμοῖο πεφυρμένον αἵματι πολλῷ.
<hom.od 9.398>	τὸν μὲν ἔπειτ' ἔρριψεν ἀπὸ ἕο χερσὶν ἀλύων,
<hom.od 9.399>	αὐτὰρ ὁ Κύκλωπας μεγάλ' ἤπυεν, οἵ ῥά μιν ἀμφὶς
<hom.od 9.400>	ᾤκεον ἐν σπήεσσι δι' ἄκριας ἠνεμοέσσας.
<hom.od 9.401>	οἱ δὲ βοῆς ἀίοντες ἐφοίτων ἄλλοθεν ἄλλος,
<hom.od 9.402>	ἱστάμενοι δ' εἴροντο περὶ σπέος ὅττι ἑ κήδοι:

<hom.od 9.403>	“‘τίπτε τόσον, Πολύφημ', ἀρημένος ὧδ' ἐβόησας
<hom.od 9.404>	νύκτα δι' ἀμβροσίην καὶ ἀύπνους ἄμμε τίθησθα;
<hom.od 9.405>	ἦ μή τίς σευ μῆλα βροτῶν ἀέκοντος ἐλαύνει;
<hom.od 9.406>	ἦ μή τίς ς' αὐτὸν κτείνει δόλῳ ἠὲ βίηφιν;”

<hom.od 9.407>	“τοὺς δ' αὖτ' ἐξ ἄντρου προσέφη κρατερὸς Πολύφημος:
<hom.od 9.408>	‘ὦ φίλοι, Οὖτίς με κτείνει δόλῳ οὐδὲ βίηφιν.’

<hom.od 9.409>	“οἱ δ' ἀπαμειβόμενοι ἔπεα πτερόεντ' ἀγόρευον:
<hom.od 9.410>	εἰ μὲν δὴ μή τίς σε βιάζεται οἶον ἐόντα,
<hom.od 9.411>	νοῦσον γ' οὔ πως ἔστι Διὸς μεγάλου ἀλέασθαι,
<hom.od 9.412>	ἀλλὰ σύ γ' εὔχεο πατρὶ Ποσειδάωνι ἄνακτι.’

<hom.od 9.413>	“ὣς ἄρ' ἔφαν ἀπιόντες, ἐμὸν δ' ἐγέλασσε φίλον κῆρ,
<hom.od 9.414>	ὡς ὄνομ' ἐξαπάτησεν ἐμὸν καὶ μῆτις ἀμύμων.
<hom.od 9.415>	Κύκλωψ δὲ στενάχων τε καὶ ὠδίνων ὀδύνῃσι
<hom.od 9.416>	χερσὶ ψηλαφόων ἀπὸ μὲν λίθον εἷλε θυράων,
<hom.od 9.417>	αὐτὸς δ' εἰνὶ θύρῃσι καθέζετο χεῖρε πετάσσας,
<hom.od 9.418>	εἴ τινά που μετ' ὄεσσι λάβοι στείχοντα θύραζε:
<hom.od 9.419>	οὕτω γάρ πού μ' ἤλπετ' ἐνὶ φρεσὶ νήπιον εἶναι.
<hom.od 9.420>	αὐτὰρ ἐγὼ βούλευον,  ὅπως ὄχ' ἄριστα γένοιτο,
<hom.od 9.421>	εἴ τιν' ἑταίροισιν θανάτου λύσιν ἠδ' ἐμοὶ αὐτῷ
<hom.od 9.422>	εὑροίμην: πάντας δὲ δόλους καὶ μῆτιν ὕφαινον
<hom.od 9.423>	ὥς τε περὶ ψυχῆς: μέγα γὰρ κακὸν ἐγγύθεν ἦεν.
<hom.od 9.424>	ἥδε δέ μοι κατὰ θυμὸν ἀρίστη φαίνετο βουλή.
<hom.od 9.425>	ἄρσενες ὄιες ἦσαν ἐυτρεφέες,  δασύμαλλοι,
<hom.od 9.426>	καλοί τε μεγάλοι τε, ἰοδνεφὲς εἶρος ἔχοντες:
<hom.od 9.427>	τοὺς ἀκέων συνέεργον ἐυστρεφέεσσι λύγοισιν,
<hom.od 9.428>	τῇς ἔπι Κύκλωψ εὗδε πέλωρ, ἀθεμίστια εἰδώς,
<hom.od 9.429>	σύντρεις αἰνύμενος: ὁ μὲν ἐν μέσῳ ἄνδρα φέρεσκε,
<hom.od 9.430>	τὼ δ' ἑτέρω ἑκάτερθεν ἴτην σώοντες ἑταίρους.
<hom.od 9.431>	τρεῖς δὲ ἕκαστον φῶτ' ὄιες φέρον: αὐτὰρ ἐγώ γε—
<hom.od 9.432>	ἀρνειὸς γὰρ ἔην μήλων ὄχ' ἄριστος ἁπάντων,
<hom.od 9.433>	τοῦ κατὰ νῶτα λαβών, λασίην ὑπὸ γαστέρ' ἐλυσθεὶς
<hom.od 9.434>	κείμην: αὐτὰρ χερσὶν ἀώτου θεσπεσίοιο
<hom.od 9.435>	νωλεμέως στρεφθεὶς ἐχόμην τετληότι θυμῷ.
<hom.od 9.436>	ὣς τότε μὲν στενάχοντες ἐμείναμεν ̓Ηῶ δῖαν.

<hom.od 9.437>	“ἦμος δ' ἠριγένεια φάνη ῥοδοδάκτυλος ̓Ηώς,
<hom.od 9.438>	καὶ τότ' ἔπειτα νομόνδ' ἐξέσσυτο ἄρσενα μῆλα,
<hom.od 9.439>	θήλειαι δὲ μέμηκον ἀνήμελκτοι περὶ σηκούς:
<hom.od 9.440>	οὔθατα γὰρ σφαραγεῦντο. ἄναξ δ' ὀδύνῃσι κακῇσι
<hom.od 9.441>	τειρόμενος πάντων ὀίων ἐπεμαίετο νῶτα
<hom.od 9.442>	ὀρθῶν ἑσταότων: τὸ δὲ νήπιος οὐκ ἐνόησεν,
<hom.od 9.443>	ὥς οἱ ὑπ' εἰροπόκων ὀίων στέρνοισι δέδεντο.
<hom.od 9.444>	ὕστατος ἀρνειὸς μήλων ἔστειχε θύραζε
<hom.od 9.445>	λάχνῳ στεινόμενος καὶ ἐμοὶ πυκινὰ φρονέοντι.
<hom.od 9.446>	τὸν δ' ἐπιμασσάμενος προσέφη κρατερὸς Πολύφημος:

<hom.od 9.447>	“‘κριὲ πέπον, τί μοι ὧδε διὰ σπέος ἔσσυο μήλων
<hom.od 9.448>	ὕστατος; οὔ τι πάρος γε λελειμμένος ἔρχεαι οἰῶν,
<hom.od 9.449>	ἀλλὰ πολὺ πρῶτος νέμεαι τέρεν' ἄνθεα ποίης
<hom.od 9.450>	μακρὰ βιβάς,  πρῶτος δὲ ῥοὰς ποταμῶν ἀφικάνεις,
<hom.od 9.451>	πρῶτος δὲ σταθμόνδε λιλαίεαι ἀπονέεσθαι
<hom.od 9.452>	ἑσπέριος: νῦν αὖτε πανύστατος. ἦ σύ γ' ἄνακτος
<hom.od 9.453>	ὀφθαλμὸν ποθέεις, τὸν ἀνὴρ κακὸς ἐξαλάωσε
<hom.od 9.454>	σὺν λυγροῖς ἑτάροισι δαμασσάμενος φρένας οἴνῳ,
<hom.od 9.455>	Οὖτις,  ὃν οὔ πώ φημι πεφυγμένον εἶναι ὄλεθρον.
<hom.od 9.456>	εἰ δὴ ὁμοφρονέοις ποτιφωνήεις τε γένοιο
<hom.od 9.457>	εἰπεῖν ὅππῃ κεῖνος ἐμὸν μένος ἠλασκάζει:
<hom.od 9.458>	τῷ κέ οἱ ἐγκέφαλός γε διὰ σπέος ἄλλυδις ἄλλῃ
<hom.od 9.459>	θεινομένου ῥαίοιτο πρὸς οὔδεϊ, κὰδ δέ κ' ἐμὸν κῆρ
<hom.od 9.460>	λωφήσειε κακῶν,  τά μοι οὐτιδανὸς πόρεν Οὖτις.’

<hom.od 9.461>	“ὣς εἰπὼν τὸν κριὸν ἀπὸ ἕο πέμπε θύραζε.
<hom.od 9.462>	ἐλθόντες δ' ἠβαιὸν ἀπὸ σπείους τε καὶ αὐλῆς
<hom.od 9.463>	πρῶτος ὑπ' ἀρνειοῦ λυόμην, ὑπέλυσα δ' ἑταίρους.
<hom.od 9.464>	καρπαλίμως δὲ τὰ μῆλα ταναύποδα, πίονα δημῷ,
<hom.od 9.465>	πολλὰ περιτροπέοντες ἐλαύνομεν,  ὄφρ' ἐπὶ νῆα
<hom.od 9.466>	ἱκόμεθ'. ἀσπάσιοι δὲ φίλοις ἑτάροισι φάνημεν,
<hom.od 9.467>	οἳ φύγομεν θάνατον, τοὺς δὲ στενάχοντο γοῶντες.
<hom.od 9.468>	ἀλλ' ἐγὼ οὐκ εἴων, ἀνὰ δ' ὀφρύσι νεῦον ἑκάστῳ,
<hom.od 9.469>	κλαίειν, ἀλλ' ἐκέλευσα θοῶς καλλίτριχα μῆλα
<hom.od 9.470>	πόλλ' ἐν νηὶ βαλόντας ἐπιπλεῖν ἁλμυρὸν ὕδωρ.
<hom.od 9.471>	οἱ δ' αἶψ' εἴσβαινον καὶ ἐπὶ κληῖσι καθῖζον,
<hom.od 9.472>	ἑξῆς δ' ἑζόμενοι πολιὴν ἅλα τύπτον ἐρετμοῖς.
<hom.od 9.473>	ἀλλ' ὅτε τόσσον ἀπῆν, ὅσσον τε γέγωνε βοήσας,
<hom.od 9.474>	καὶ τότ' ἐγὼ Κύκλωπα προσηύδων κερτομίοισι:

<hom.od 9.475>	“Κύκλωψ,  οὐκ ἄρ' ἔμελλες ἀνάλκιδος ἀνδρὸς ἑταίρους
<hom.od 9.476>	ἔδμεναι ἐν σπῆι γλαφυρῷ κρατερῆφι βίηφι.
<hom.od 9.477>	καὶ λίην σέ γ' ἔμελλε κιχήσεσθαι κακὰ ἔργα,
<hom.od 9.478>	σχέτλι', ἐπεὶ ξείνους οὐχ ἅζεο σῷ ἐνὶ οἴκῳ
<hom.od 9.479>	ἐσθέμεναι: τῷ σε Ζεὺς τίσατο καὶ θεοὶ ἄλλοι.’

<hom.od 9.480>	“ὣς ἐφάμην,  ὁ δ' ἔπειτα χολώσατο κηρόθι μᾶλλον,
<hom.od 9.481>	ἧκε δ' ἀπορρήξας κορυφὴν ὄρεος μεγάλοιο,
<hom.od 9.482>	κὰδ δ' ἔβαλε προπάροιθε νεὸς κυανοπρῴροιο
<hom.od 9.483>	τυτθόν, ἐδεύησεν δ' οἰήιον ἄρκον ἱκέσθαι,
<hom.od 9.484>	ἐκλύσθη δὲ θάλασσα κατερχομένης ὑπὸ πέτρης:
<hom.od 9.485>	τὴν δ' αἶψ' ἤπειρόνδε παλιρρόθιον φέρε κῦμα,
<hom.od 9.486>	πλημυρὶς ἐκ πόντοιο, θέμωσε δὲ χέρσον ἱκέσθαι.
<hom.od 9.487>	αὐτὰρ ἐγὼ χείρεσσι λαβὼν περιμήκεα κοντὸν
<hom.od 9.488>	ὦσα παρέξ, ἑτάροισι δ' ἐποτρύνας ἐκέλευσα
<hom.od 9.489>	ἐμβαλέειν κώπῃς, ἵν' ὑπὲκ κακότητα φύγοιμεν,
<hom.od 9.490>	κρατὶ κατανεύων: οἱ δὲ προπεσόντες ἔρεσσον.
<hom.od 9.491>	ἀλλ' ὅτε δὴ δὶς τόσσον ἅλα πρήσσοντες ἀπῆμεν,
<hom.od 9.492>	καὶ τότε δὴ Κύκλωπα προσηύδων: ἀμφὶ δ' ἑταῖροι
<hom.od 9.493>	μειλιχίοις ἐπέεσσιν ἐρήτυον ἄλλοθεν ἄλλος:

<hom.od 9.494>	“‘σχέτλιε, τίπτ' ἐθέλεις ἐρεθιζέμεν ἄγριον ἄνδρα;
<hom.od 9.495>	ὃς καὶ νῦν πόντονδε βαλὼν βέλος ἤγαγε νῆα
<hom.od 9.496>	αὖτις ἐς ἤπειρον, καὶ δὴ φάμεν αὐτόθ' ὀλέσθαι.
<hom.od 9.497>	εἰ δὲ φθεγξαμένου τευ ἢ αὐδήσαντος ἄκουσε,
<hom.od 9.498>	σύν κεν ἄραξ' ἡμέων κεφαλὰς καὶ νήια δοῦρα
<hom.od 9.499>	μαρμάρῳ ὀκριόεντι βαλών: τόσσον γὰρ ἵησιν.’

<hom.od 9.500>	“ὣς φάσαν,  ἀλλ' οὐ πεῖθον ἐμὸν μεγαλήτορα θυμόν,
<hom.od 9.501>	ἀλλά μιν ἄψορρον προσέφην κεκοτηότι θυμῷ:

<hom.od 9.502>	“Κύκλωψ, αἴ κέν τίς σε καταθνητῶν ἀνθρώπων
<hom.od 9.503>	ὀφθαλμοῦ εἴρηται ἀεικελίην ἀλαωτύν,
<hom.od 9.504>	φάσθαι ̓Οδυσσῆα πτολιπόρθιον ἐξαλαῶσαι,
<hom.od 9.505>	υἱὸν Λαέρτεω,  ̓Ιθάκῃ ἔνι οἰκί' ἔχοντα.’

<hom.od 9.506>	“ὣς ἐφάμην, ὁ δέ μ' οἰμώξας ἠμείβετο μύθῳ:
<hom.od 9.507>	‘ὢ πόποι, ἦ μάλα δή με παλαίφατα θέσφαθ' ἱκάνει.
<hom.od 9.508>	ἔσκε τις ἐνθάδε μάντις ἀνὴρ ἠύς τε μέγας τε,
<hom.od 9.509>	Τήλεμος Εὐρυμίδης, ὃς μαντοσύνῃ ἐκέκαστο
<hom.od 9.510>	καὶ μαντευόμενος κατεγήρα Κυκλώπεσσιν:
<hom.od 9.511>	ὅς μοι ἔφη τάδε πάντα τελευτήσεσθαι ὀπίσσω,
<hom.od 9.512>	χειρῶν ἐξ ̓Οδυσῆος ἁμαρτήσεσθαι ὀπωπῆς.
<hom.od 9.513>	ἀλλ' αἰεί τινα φῶτα μέγαν καὶ καλὸν ἐδέγμην
<hom.od 9.514>	ἐνθάδ' ἐλεύσεσθαι, μεγάλην ἐπιειμένον ἀλκήν:
<hom.od 9.515>	νῦν δέ μ' ἐὼν ὀλίγος τε καὶ οὐτιδανὸς καὶ ἄκικυς
<hom.od 9.516>	ὀφθαλμοῦ ἀλάωσεν, ἐπεί μ' ἐδαμάσσατο οἴνῳ.
<hom.od 9.517>	ἀλλ' ἄγε δεῦρ', ̓Οδυσεῦ, ἵνα τοι πὰρ ξείνια θείω
<hom.od 9.518>	πομπήν τ' ὀτρύνω δόμεναι κλυτὸν ἐννοσίγαιον:
<hom.od 9.519>	τοῦ γὰρ ἐγὼ πάϊς εἰμί, πατὴρ δ' ἐμὸς εὔχεται εἶναι.
<hom.od 9.520>	αὐτὸς δ',  αἴ κ' ἐθέλῃς', ἰήσεται, οὐδέ τις ἄλλος
<hom.od 9.521>	οὔτε θεῶν μακάρων οὔτε θνητῶν ἀνθρώπων.’

<hom.od 9.522>	“ὣς ἔφατ', αὐτὰρ ἐγώ μιν ἀμειβόμενος προσέειπον:
<hom.od 9.523>	αἲ γὰρ δὴ ψυχῆς τε καὶ αἰῶνός σε δυναίμην
<hom.od 9.524>	εὖνιν ποιήσας πέμψαι δόμον ̓́Αϊδος εἴσω,
<hom.od 9.525>	ὡς οὐκ ὀφθαλμόν γ' ἰήσεται οὐδ' ἐνοσίχθων.’

<hom.od 9.526>	“ὣς ἐφάμην, ὁ δ' ἔπειτα Ποσειδάωνι ἄνακτι
<hom.od 9.527>	εὔχετο χεῖρ' ὀρέγων εἰς οὐρανὸν ἀστερόεντα:
<hom.od 9.528>	‘κλῦθι, Ποσείδαον γαιήοχε κυανοχαῖτα,
<hom.od 9.529>	εἰ ἐτεόν γε σός εἰμι, πατὴρ δ' ἐμὸς εὔχεαι εἶναι,
<hom.od 9.530>	δὸς μὴ ̓Οδυσσῆα πτολιπόρθιον οἴκαδ' ἱκέσθαι
<hom.od 9.531>	υἱὸν Λαέρτεω, ̓Ιθάκῃ ἔνι οἰκί' ἔχοντα.
<hom.od 9.532>	ἀλλ' εἴ οἱ μοῖρ' ἐστὶ φίλους τ' ἰδέειν καὶ ἱκέσθαι
<hom.od 9.533>	οἶκον ἐυκτίμενον καὶ ἑὴν ἐς πατρίδα γαῖαν,
<hom.od 9.534>	ὀψὲ κακῶς ἔλθοι, ὀλέσας ἄπο πάντας ἑταίρους,
<hom.od 9.535>	νηὸς ἐπ' ἀλλοτρίης,  εὕροι δ' ἐν πήματα οἴκῳ.’

<hom.od 9.536>	“ὣς ἔφατ' εὐχόμενος, τοῦ δ' ἔκλυε κυανοχαίτης.
<hom.od 9.537>	αὐτὰρ ὅ γ' ἐξαῦτις πολὺ μείζονα λᾶαν ἀείρας
<hom.od 9.538>	ἧκ' ἐπιδινήσας, ἐπέρεισε δὲ ἶν' ἀπέλεθρον,
<hom.od 9.539>	κὰδ' δ' ἔβαλεν μετόπισθε νεὸς κυανοπρῴροιο
<hom.od 9.540>	τυτθόν,  ἐδεύησεν δ' οἰήιον ἄκρον ἱκέσθαι.
<hom.od 9.541>	ἐκλύσθη δὲ θάλασσα κατερχομένης ὑπὸ πέτρης:
<hom.od 9.542>	τὴν δὲ πρόσω φέρε κῦμα, θέμωσε δὲ χέρσον ἱκέσθαι.

<hom.od 9.543>	“ἀλλ' ὅτε δὴ τὴν νῆσον ἀφικόμεθ', ἔνθα περ ἄλλαι
<hom.od 9.544>	νῆες ἐύσσελμοι μένον ἁθρόαι, ἀμφὶ δ' ἑταῖροι
<hom.od 9.545>	ἥατ' ὀδυρόμενοι,  ἡμέας ποτιδέγμενοι αἰεί,
<hom.od 9.546>	νῆα μὲν ἔνθ' ἐλθόντες ἐκέλσαμεν ἐν ψαμάθοισιν,
<hom.od 9.547>	ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης.
<hom.od 9.548>	μῆλα δὲ Κύκλωπος γλαφυρῆς ἐκ νηὸς ἑλόντες
<hom.od 9.549>	δασσάμεθ', ὡς μή τίς μοι ἀτεμβόμενος κίοι ἴσης.
<hom.od 9.550>	ἀρνειὸν δ' ἐμοὶ οἴῳ ἐυκνήμιδες ἑταῖροι
<hom.od 9.551>	μήλων δαιομένων δόσαν ἔξοχα: τὸν δ' ἐπὶ θινὶ
<hom.od 9.552>	Ζηνὶ κελαινεφέι Κρονίδῃ, ὃς πᾶσιν ἀνάσσει,
<hom.od 9.553>	ῥέξας μηρί' ἔκαιον: ὁ δ' οὐκ ἐμπάζετο ἱρῶν,
<hom.od 9.554>	ἀλλ' ὅ γε μερμήριξεν ὅπως ἀπολοίατο πᾶσαι
<hom.od 9.555>	νῆες ἐύσσελμοι καὶ ἐμοὶ ἐρίηρες ἑταῖροι.

<hom.od 9.556>	“ὣς τότε μὲν πρόπαν ἦμαρ ἐς ἠέλιον καταδύντα
<hom.od 9.557>	ἥμεθα δαινύμενοι κρέα τ' ἄσπετα καὶ μέθυ ἡδύ:
<hom.od 9.558>	ἦμος δ' ἠέλιος κατέδυ καὶ ἐπὶ κνέφας ἦλθε,
<hom.od 9.559>	δὴ τότε κοιμήθημεν ἐπὶ ῥηγμῖνι θαλάσσης.
<hom.od 9.560>	ἦμος δ' ἠριγένεια φάνη ῥοδοδάκτυλος ̓Ηώς,
<hom.od 9.561>	δὴ τότ' ἐγὼν ἑτάροισιν ἐποτρύνας ἐκέλευσα
<hom.od 9.562>	αὐτούς τ' ἀμβαίνειν ἀνά τε πρυμνήσια λῦσαι:
<hom.od 9.563>	οἱ δ' αἶψ' εἴσβαινον καὶ ἐπὶ κληῖσι καθῖζον,
<hom.od 9.564>	ἑξῆς δ' ἑζόμενοι πολιὴν ἅλα τύπτον ἐρετμοῖς.

<hom.od 9.565>	“ἔνθεν δὲ προτέρω πλέομεν ἀκαχήμενοι ἦτορ,
<hom.od 9.566>	ἄσμενοι ἐκ θανάτοιο, φίλους ὀλέσαντες ἑταίρους.

<hom.od 10.1>	“Αἰολίην δ' ἐς νῆσον ἀφικόμεθ': ἔνθα δ' ἔναιεν
<hom.od 10.2>	Αἴολος ̔Ιπποτάδης, φίλος ἀθανάτοισι θεοῖσιν,
<hom.od 10.3>	πλωτῇ ἐνὶ νήσῳ: πᾶσαν δέ τέ μιν πέρι τεῖχος
<hom.od 10.4>	χάλκεον ἄρρηκτον, λισσὴ δ' ἀναδέδρομε πέτρη.
<hom.od 10.5>	τοῦ καὶ δώδεκα παῖδες ἐνὶ μεγάροις γεγάασιν,
<hom.od 10.6>	ἓξ μὲν θυγατέρες, ἓξ δ' υἱέες ἡβώοντες:
<hom.od 10.7>	ἔνθ' ὅ γε θυγατέρας πόρεν υἱάσιν εἶναι ἀκοίτις.
<hom.od 10.8>	οἱ δ' αἰεὶ παρὰ πατρὶ φίλῳ καὶ μητέρι κεδνῇ
<hom.od 10.9>	δαίνυνται, παρὰ δέ σφιν ὀνείατα μυρία κεῖται,
<hom.od 10.10>	κνισῆεν δέ τε δῶμα περιστεναχίζεται αὐλῇ
<hom.od 10.11>	ἤματα: νύκτας δ' αὖτε παρ' αἰδοίῃς ἀλόχοισιν
<hom.od 10.12>	εὕδους' ἔν τε τάπησι καὶ ἐν τρητοῖσι λέχεσσι.
<hom.od 10.13>	καὶ μὲν τῶν ἱκόμεσθα πόλιν καὶ δώματα καλά.
<hom.od 10.14>	μῆνα δὲ πάντα φίλει με καὶ ἐξερέεινεν ἕκαστα,
<hom.od 10.15>	̓́Ιλιον ̓Αργείων τε νέας καὶ νόστον ̓Αχαιῶν:
<hom.od 10.16>	καὶ μὲν ἐγὼ τῷ πάντα κατὰ μοῖραν κατέλεξα.
<hom.od 10.17>	ἀλλ' ὅτε δὴ καὶ ἐγὼν ὁδὸν ᾔτεον ἠδ' ἐκέλευον
<hom.od 10.18>	πεμπέμεν, οὐδέ τι κεῖνος ἀνήνατο, τεῦχε δὲ πομπήν.
<hom.od 10.19>	δῶκε δέ μ' ἐκδείρας ἀσκὸν βοὸς ἐννεώροιο,
<hom.od 10.20>	ἔνθα δὲ βυκτάων ἀνέμων κατέδησε κέλευθα:
<hom.od 10.21>	κεῖνον γὰρ ταμίην ἀνέμων ποίησε Κρονίων,
<hom.od 10.22>	ἠμὲν παυέμεναι ἠδ' ὀρνύμεν, ὅν κ' ἐθέλῃσι.
<hom.od 10.23>	νηὶ δ' ἐνὶ γλαφυρῇ κατέδει μέρμιθι φαεινῇ
<hom.od 10.24>	ἀργυρέῃ, ἵνα μή τι παραπνεύσῃ ὀλίγον περ:
<hom.od 10.25>	αὐτὰρ ἐμοὶ πνοιὴν Ζεφύρου προέηκεν ἀῆναι,
<hom.od 10.26>	ὄφρα φέροι νῆάς τε καὶ αὐτούς: οὐδ' ἄρ' ἔμελλεν
<hom.od 10.27>	ἐκτελέειν: αὐτῶν γὰρ ἀπωλόμεθ' ἀφραδίῃσιν.

<hom.od 10.28>	“ἐννῆμαρ μὲν ὁμῶς πλέομεν νύκτας τε καὶ ἦμαρ,
<hom.od 10.29>	τῇ δεκάτῃ δ' ἤδη ἀνεφαίνετο πατρὶς ἄρουρα,
<hom.od 10.30>	καὶ δὴ πυρπολέοντας ἐλεύσσομεν ἐγγὺς ἐόντες:
<hom.od 10.31>	ἔνθ' ἐμὲ μὲν γλυκὺς ὕπνος ἐπήλυθε κεκμηῶτα,
<hom.od 10.32>	αἰεὶ γὰρ πόδα νηὸς ἐνώμων, οὐδέ τῳ ἄλλῳ
<hom.od 10.33>	δῶχ' ἑτάρων, ἵνα θᾶσσον ἱκοίμεθα πατρίδα γαῖαν:
<hom.od 10.34>	οἱ δ' ἕταροι ἐπέεσσι πρὸς ἀλλήλους ἀγόρευον,
<hom.od 10.35>	καί μ' ἔφασαν χρυσόν τε καὶ ἄργυρον οἴκαδ' ἄγεσθαι
<hom.od 10.36>	δῶρα παρ' Αἰόλου μεγαλήτορος ̔Ιπποτάδαο.
<hom.od 10.37>	ὧδε δέ τις εἴπεσκεν ἰδὼν ἐς πλησίον ἄλλον:

<hom.od 10.38>	“‘ὦ πόποι, ὡς ὅδε πᾶσι φίλος καὶ τίμιός ἐστιν
<hom.od 10.39>	ἀνθρώποις, ὅτεών τε πόλιν καὶ γαῖαν ἵκηται.
<hom.od 10.40>	πολλὰ μὲν ἐκ Τροίης ἄγεται κειμήλια καλὰ
<hom.od 10.41>	ληίδος, ἡμεῖς δ' αὖτε ὁμὴν ὁδὸν ἐκτελέσαντες
<hom.od 10.42>	οἴκαδε νισσόμεθα κενεὰς σὺν χεῖρας ἔχοντες:
<hom.od 10.43>	καὶ νῦν οἱ τάδ' ἔδωκε χαριζόμενος φιλότητι
<hom.od 10.44>	Αἴολος. ἀλλ' ἄγε θᾶσσον ἰδώμεθα ὅττι τάδ' ἐστίν,
<hom.od 10.45>	ὅσσος τις χρυσός τε καὶ ἄργυρος ἀσκῷ ἔνεστιν.’

<hom.od 10.46>	“ὣς ἔφασαν, βουλὴ δὲ κακὴ νίκησεν ἑταίρων:
<hom.od 10.47>	ἀσκὸν μὲν λῦσαν, ἄνεμοι δ' ἐκ πάντες ὄρουσαν.
<hom.od 10.48>	τοὺς δ' αἶψ' ἁρπάξασα φέρεν πόντονδε θύελλα
<hom.od 10.49>	κλαίοντας, γαίης ἄπο πατρίδος. αὐτὰρ ἐγώ γε
<hom.od 10.50>	ἐγρόμενος κατὰ θυμὸν ἀμύμονα μερμήριξα,
<hom.od 10.51>	ἠὲ πεσὼν ἐκ νηὸς ἀποφθίμην ἐνὶ πόντῳ,
<hom.od 10.52>	ἦ ἀκέων τλαίην καὶ ἔτι ζωοῖσι μετείην.
<hom.od 10.53>	ἀλλ' ἔτλην καὶ ἔμεινα, καλυψάμενος δ' ἐνὶ νηὶ
<hom.od 10.54>	κείμην. αἱ δ' ἐφέροντο κακῇ ἀνέμοιο θυέλλῃ
<hom.od 10.55>	αὖτις ἐπ' Αἰολίην νῆσον,  στενάχοντο δ' ἑταῖροι.

<hom.od 10.56>	“ἔνθα δ' ἐπ' ἠπείρου βῆμεν καὶ ἀφυσσάμεθ' ὕδωρ,
<hom.od 10.57>	αἶψα δὲ δεῖπνον ἕλοντο θοῇς παρὰ νηυσὶν ἑταῖροι.
<hom.od 10.58>	αὐτὰρ ἐπεὶ σίτοιό τ' ἐπασσάμεθ' ἠδὲ ποτῆτος,
<hom.od 10.59>	δὴ τότ' ἐγὼ κήρυκά τ' ὀπασσάμενος καὶ ἑταῖρον
<hom.od 10.60>	βῆν εἰς Αἰόλου κλυτὰ δώματα: τὸν δ' ἐκίχανον
<hom.od 10.61>	δαινύμενον παρὰ ᾗ τ' ἀλόχῳ καὶ οἷσι τέκεσσιν.
<hom.od 10.62>	ἐλθόντες δ' ἐς δῶμα παρὰ σταθμοῖσιν ἐπ' οὐδοῦ
<hom.od 10.63>	ἑζόμεθ': οἱ δ' ἀνὰ θυμὸν ἐθάμβεον ἔκ τ' ἐρέοντο:

<hom.od 10.64>	“‘πῶς ἦλθες, ̓Οδυσεῦ; τίς τοι κακὸς ἔχραε δαίμων;
<hom.od 10.65>	ἦ μέν ς' ἐνδυκέως ἀπεπέμπομεν,  ὄφρ' ἀφίκοιο
<hom.od 10.66>	πατρίδα σὴν καὶ δῶμα καὶ εἴ πού τοι φίλον ἐστίν.’

<hom.od 10.67>	“ὣς φάσαν, αὐτὰρ ἐγὼ μετεφώνεον ἀχνύμενος κῆρ:
<hom.od 10.68>	“ἄασάν μ' ἕταροί τε κακοὶ πρὸς τοῖσί τε ὕπνος
<hom.od 10.69>	σχέτλιος. ἀλλ' ἀκέσασθε, φίλοι: δύναμις γὰρ ἐν ὑμῖν.’

<hom.od 10.70>	“ὣς ἐφάμην μαλακοῖσι καθαπτόμενος ἐπέεσσιν,
<hom.od 10.71>	οἱ δ' ἄνεῳ ἐγένοντο: πατὴρ δ' ἠμείβετο μύθῳ:

<hom.od 10.72>	“‘ἔρρ' ἐκ νήσου θᾶσσον, ἐλέγχιστε ζωόντων:
<hom.od 10.73>	οὐ γάρ μοι θέμις ἐστὶ κομιζέμεν οὐδ' ἀποπέμπειν
<hom.od 10.74>	ἄνδρα τόν, ὅς κε θεοῖσιν ἀπέχθηται μακάρεσσιν:
<hom.od 10.75>	ἔρρε,  ἐπεὶ ἄρα θεοῖσιν ἀπεχθόμενος τόδ' ἱκάνεις.’

<hom.od 10.76>	“ὣς εἰπὼν ἀπέπεμπε δόμων βαρέα στενάχοντα.
<hom.od 10.77>	ἔνθεν δὲ προτέρω πλέομεν ἀκαχήμενοι ἦτορ.
<hom.od 10.78>	τείρετο δ' ἀνδρῶν θυμὸς ὑπ' εἰρεσίης ἀλεγεινῆς
<hom.od 10.79>	ἡμετέρῃ ματίῃ, ἐπεὶ οὐκέτι φαίνετο πομπή.
<hom.od 10.80>	ἑξῆμαρ μὲν ὁμῶς πλέομεν νύκτας τε καὶ ἦμαρ,
<hom.od 10.81>	ἑβδομάτῃ δ' ἱκόμεσθα Λάμου αἰπὺ πτολίεθρον,
<hom.od 10.82>	Τηλέπυλον Λαιστρυγονίην, ὅθι ποιμένα ποιμὴν
<hom.od 10.83>	ἠπύει εἰσελάων, ὁ δέ τ' ἐξελάων ὑπακούει.
<hom.od 10.84>	ἔνθα κ' ἄυπνος ἀνὴρ δοιοὺς ἐξήρατο μισθούς,
<hom.od 10.85>	τὸν μὲν βουκολέων,  τὸν δ' ἄργυφα μῆλα νομεύων:
<hom.od 10.86>	ἐγγὺς γὰρ νυκτός τε καὶ ἤματός εἰσι κέλευθοι.
<hom.od 10.87>	ἔνθ' ἐπεὶ ἐς λιμένα κλυτὸν ἤλθομεν, ὃν πέρι πέτρη
<hom.od 10.88>	ἠλίβατος τετύχηκε διαμπερὲς ἀμφοτέρωθεν,
<hom.od 10.89>	ἀκταὶ δὲ προβλῆτες ἐναντίαι ἀλλήλῃσιν
<hom.od 10.90>	ἐν στόματι προύχουσιν,  ἀραιὴ δ' εἴσοδός ἐστιν,
<hom.od 10.91>	ἔνθ' οἵ γ' εἴσω πάντες ἔχον νέας ἀμφιελίσσας.
<hom.od 10.92>	αἱ μὲν ἄρ' ἔντοσθεν λιμένος κοίλοιο δέδεντο
<hom.od 10.93>	πλησίαι: οὐ μὲν γάρ ποτ' ἀέξετο κῦμά γ' ἐν αὐτῷ,
<hom.od 10.94>	οὔτε μέγ' οὔτ' ὀλίγον, λευκὴ δ' ἦν ἀμφὶ γαλήνη:
<hom.od 10.95>	αὐτὰρ ἐγὼν οἶος σχέθον ἔξω νῆα μέλαιναν,
<hom.od 10.96>	αὐτοῦ ἐπ' ἐσχατιῇ, πέτρης ἐκ πείσματα δήσας:
<hom.od 10.97>	ἔστην δὲ σκοπιὴν ἐς παιπαλόεσσαν ἀνελθών.
<hom.od 10.98>	ἔνθα μὲν οὔτε βοῶν οὔτ' ἀνδρῶν φαίνετο ἔργα,
<hom.od 10.99>	καπνὸν δ' οἶον ὁρῶμεν ἀπὸ χθονὸς ἀίσσοντα.
<hom.od 10.100>	δὴ τότ' ἐγὼν ἑτάρους προί̈ειν πεύθεσθαι ἰόντας,
<hom.od 10.101>	οἵ τινες ἀνέρες εἶεν ἐπὶ χθονὶ σῖτον ἔδοντες,
<hom.od 10.102>	ἄνδρε δύω κρίνας, τρίτατον κήρυχ' ἅμ' ὀπάσσας.
<hom.od 10.103>	οἱ δ' ἴσαν ἐκβάντες λείην ὁδόν, ᾗ περ ἄμαξαι
<hom.od 10.104>	ἄστυδ' ἀφ' ὑψηλῶν ὀρέων καταγίνεον ὕλην,
<hom.od 10.105>	κούρῃ δὲ ξύμβληντο πρὸ ἄστεος ὑδρευούσῃ,
<hom.od 10.106>	θυγατέρ' ἰφθίμῃ Λαιστρυγόνος ̓Αντιφάταο.
<hom.od 10.107>	ἡ μὲν ἄρ' ἐς κρήνην κατεβήσετο καλλιρέεθρον
<hom.od 10.108>	̓Αρτακίην: ἔνθεν γὰρ ὕδωρ προτὶ ἄστυ φέρεσκον:
<hom.od 10.109>	οἱ δὲ παριστάμενοι προσεφώνεον ἔκ τ' ἐρέοντο
<hom.od 10.110>	ὅς τις τῶνδ' εἴη βασιλεὺς καὶ οἷσιν ἀνάσσοι:
<hom.od 10.111>	ἡ δὲ μάλ' αὐτίκα πατρὸς ἐπέφραδεν ὑψερεφὲς δῶ.
<hom.od 10.112>	οἱ δ' ἐπεὶ εἰσῆλθον κλυτὰ δώματα, τὴν δὲ γυναῖκα
<hom.od 10.113>	εὗρον, ὅσην τ' ὄρεος κορυφήν, κατὰ δ' ἔστυγον αὐτήν.
<hom.od 10.114>	ἡ δ' αἶψ' ἐξ ἀγορῆς ἐκάλει κλυτὸν ̓Αντιφατῆα,
<hom.od 10.115>	ὃν πόσιν,  ὃς δὴ τοῖσιν ἐμήσατο λυγρὸν ὄλεθρον.
<hom.od 10.116>	αὐτίχ' ἕνα μάρψας ἑτάρων ὡπλίσσατο δεῖπνον:
<hom.od 10.117>	τὼ δὲ δύ' ἀίξαντε φυγῇ ἐπὶ νῆας ἱκέσθην.
<hom.od 10.118>	αὐτὰρ ὁ τεῦχε βοὴν διὰ ἄστεος: οἱ δ' ἀίοντες
<hom.od 10.119>	φοίτων ἴφθιμοι Λαιστρυγόνες ἄλλοθεν ἄλλος,
<hom.od 10.120>	μυρίοι,  οὐκ ἄνδρεσσιν ἐοικότες, ἀλλὰ Γίγασιν.
<hom.od 10.121>	οἵ ῥ' ἀπὸ πετράων ἀνδραχθέσι χερμαδίοισιν
<hom.od 10.122>	βάλλον: ἄφαρ δὲ κακὸς κόναβος κατὰ νῆας ὀρώρει
<hom.od 10.123>	ἀνδρῶν τ' ὀλλυμένων νηῶν θ' ἅμα ἀγνυμενάων:
<hom.od 10.124>	ἰχθῦς δ' ὣς πείροντες ἀτερπέα δαῖτα φέροντο.
<hom.od 10.125>	ὄφρ' οἱ τοὺς ὄλεκον λιμένος πολυβενθέος ἐντός,
<hom.od 10.126>	τόφρα δ' ἐγὼ ξίφος ὀξὺ ἐρυσσάμενος παρὰ μηροῦ
<hom.od 10.127>	τῷ ἀπὸ πείσματ' ἔκοψα νεὸς κυανοπρῴροιο.
<hom.od 10.128>	αἶψα δ' ἐμοῖς ἑτάροισιν ἐποτρύνας ἐκέλευσα
<hom.od 10.129>	ἐμβαλέειν κώπῃς, ἵν' ὑπὲκ κακότητα φύγοιμεν:
<hom.od 10.130>	οἱ δ' ἅλα πάντες ἀνέρριψαν,  δείσαντες ὄλεθρον.
<hom.od 10.131>	ἀσπασίως δ' ἐς πόντον ἐπηρεφέας φύγε πέτρας
<hom.od 10.132>	νηῦς ἐμή: αὐτὰρ αἱ ἄλλαι ἀολλέες αὐτόθ' ὄλοντο.

<hom.od 10.133>	“ἔνθεν δὲ προτέρω πλέομεν ἀκαχήμενοι ἦτορ,
<hom.od 10.134>	ἄσμενοι ἐκ θανάτοιο, φίλους ὀλέσαντες ἑταίρους.
<hom.od 10.135>	Αἰαίην δ' ἐς νῆσον ἀφικόμεθ': ἔνθα δ' ἔναιε
<hom.od 10.136>	Κίρκη ἐυπλόκαμος, δεινὴ θεὸς αὐδήεσσα,
<hom.od 10.137>	αὐτοκασιγνήτη ὀλοόφρονος Αἰήταο:
<hom.od 10.138>	ἄμφω δ' ἐκγεγάτην φαεσιμβρότου ̓Ηελίοιο
<hom.od 10.139>	μητρός τ' ἐκ Πέρσης, τὴν ̓Ωκεανὸς τέκε παῖδα.
<hom.od 10.140>	ἔνθα δ' ἐπ' ἀκτῆς νηὶ κατηγαγόμεσθα σιωπῇ
<hom.od 10.141>	ναύλοχον ἐς λιμένα, καί τις θεὸς ἡγεμόνευεν.
<hom.od 10.142>	ἔνθα τότ' ἐκβάντες δύο τ' ἤματα καὶ δύο νύκτας
<hom.od 10.143>	κείμεθ' ὁμοῦ καμάτῳ τε καὶ ἄλγεσι θυμὸν ἔδοντες.
<hom.od 10.144>	ἀλλ' ὅτε δὴ τρίτον ἦμαρ ἐυπλόκαμος τέλες' ̓Ηώς,
<hom.od 10.145>	καὶ τότ' ἐγὼν ἐμὸν ἔγχος ἑλὼν καὶ φάσγανον ὀξὺ
<hom.od 10.146>	καρπαλίμως παρὰ νηὸς ἀνήιον ἐς περιωπήν,
<hom.od 10.147>	εἴ πως ἔργα ἴδοιμι βροτῶν ἐνοπήν τε πυθοίμην.
<hom.od 10.148>	ἔστην δὲ σκοπιὴν ἐς παιπαλόεσσαν ἀνελθών,
<hom.od 10.149>	καί μοι ἐείσατο καπνὸς ἀπὸ χθονὸς εὐρυοδείης,
<hom.od 10.150>	Κίρκης ἐν μεγάροισι,  διὰ δρυμὰ πυκνὰ καὶ ὕλην.
<hom.od 10.151>	μερμήριξα δ' ἔπειτα κατὰ φρένα καὶ κατὰ θυμὸν
<hom.od 10.152>	ἐλθεῖν ἠδὲ πυθέσθαι, ἐπεὶ ἴδον αἴθοπα καπνόν.
<hom.od 10.153>	ὧδε δέ μοι φρονέοντι δοάσσατο κέρδιον εἶναι,
<hom.od 10.154>	πρῶτ' ἐλθόντ' ἐπὶ νῆα θοὴν καὶ θῖνα θαλάσσης
<hom.od 10.155>	δεῖπνον ἑταίροισιν δόμεναι προέμεν τε πυθέσθαι.
<hom.od 10.156>	ἀλλ' ὅτε δὴ σχεδὸν ἦα κιὼν νεὸς ἀμφιελίσσης,
<hom.od 10.157>	καὶ τότε τίς με θεῶν ὀλοφύρατο μοῦνον ἐόντα,
<hom.od 10.158>	ὅς ῥά μοι ὑψίκερων ἔλαφον μέγαν εἰς ὁδὸν αὐτὴν
<hom.od 10.159>	ἧκεν. ὁ μὲν ποταμόνδε κατήιεν ἐκ νομοῦ ὕλης
<hom.od 10.160>	πιόμενος: δὴ γάρ μιν ἔχεν μένος ἠελίοιο.
<hom.od 10.161>	τὸν δ' ἐγὼ ἐκβαίνοντα κατ' ἄκνηστιν μέσα νῶτα
<hom.od 10.162>	πλῆξα: τὸ δ' ἀντικρὺ δόρυ χάλκεον ἐξεπέρησε,
<hom.od 10.163>	κὰδ δ' ἔπες' ἐν κονίῃσι μακών, ἀπὸ δ' ἔπτατο θυμός.
<hom.od 10.164>	τῷ δ' ἐγὼ ἐμβαίνων δόρυ χάλκεον ἐξ ὠτειλῆς
<hom.od 10.165>	εἰρυσάμην: τὸ μὲν αὖθι κατακλίνας ἐπὶ γαίῃ
<hom.od 10.166>	εἴας': αὐτὰρ ἐγὼ σπασάμην ῥῶπάς τε λύγους τε,
<hom.od 10.167>	πεῖσμα δ', ὅσον τ' ὄργυιαν, ἐυστρεφὲς ἀμφοτέρωθεν
<hom.od 10.168>	πλεξάμενος συνέδησα πόδας δεινοῖο πελώρου,
<hom.od 10.169>	βῆν δὲ καταλοφάδεια φέρων ἐπὶ νῆα μέλαιναν
<hom.od 10.170>	ἔγχει ἐρειδόμενος,  ἐπεὶ οὔ πως ἦεν ἐπ' ὤμου
<hom.od 10.171>	χειρὶ φέρειν ἑτέρῃ: μάλα γὰρ μέγα θηρίον ἦεν.
<hom.od 10.172>	κὰδ' δ' ἔβαλον προπάροιθε νεός, ἀνέγειρα δ' ἑταίρους
<hom.od 10.173>	μειλιχίοις ἐπέεσσι παρασταδὸν ἄνδρα ἕκαστον:

<hom.od 10.174>	“ὦ φίλοι, οὐ γάρ πω καταδυσόμεθ' ἀχνύμενοί περ
<hom.od 10.175>	εἰς ̓Αίδαο δόμους,  πρὶν μόρσιμον ἦμαρ ἐπέλθῃ:
<hom.od 10.176>	ἀλλ' ἄγετ', ὄφρ' ἐν νηὶ θοῇ βρῶσίς τε πόσις τε,
<hom.od 10.177>	μνησόμεθα βρώμης, μηδὲ τρυχώμεθα λιμῷ.’

<hom.od 10.178>	“ὣς ἐφάμην, οἱ δ' ὦκα ἐμοῖς ἐπέεσσι πίθοντο,
<hom.od 10.179>	ἐκ δὲ καλυψάμενοι παρὰ θῖν' ἁλὸς ἀτρυγέτοιο
<hom.od 10.180>	θηήσαντ' ἔλαφον: μάλα γὰρ μέγα θηρίον ἦεν.
<hom.od 10.181>	αὐτὰρ ἐπεὶ τάρπησαν ὁρώμενοι ὀφθαλμοῖσιν,
<hom.od 10.182>	χεῖρας νιψάμενοι τεύχοντ' ἐρικυδέα δαῖτα.
<hom.od 10.183>	ὣς τότε μὲν πρόπαν ἦμαρ ἐς ἠέλιον καταδύντα
<hom.od 10.184>	ἥμεθα δαινύμενοι κρέα τ' ἄσπετα καὶ μέθυ ἡδύ:
<hom.od 10.185>	ἦμος δ' ἠέλιος κατέδυ καὶ ἐπὶ κνέφας ἦλθε,
<hom.od 10.186>	δὴ τότε κοιμήθημεν ἐπὶ ῥηγμῖνι θαλάσσης.
<hom.od 10.187>	ἦμος δ' ἠριγένεια φάνη ῥοδοδάκτυλος ̓Ηώς,
<hom.od 10.188>	καὶ τότ' ἐγὼν ἀγορὴν θέμενος μετὰ πᾶσιν ἔειπον:

<hom.od 10.189>	“‘κέκλυτέ μευ μύθων, κακά περ πάσχοντες ἑταῖροι:
<hom.od 10.190>	ὦ φίλοι,  οὐ γάρ τ' ἴδμεν, ὅπῃ ζόφος οὐδ' ὅπῃ ἠώς,
<hom.od 10.191>	οὐδ' ὅπῃ ἠέλιος φαεσίμβροτος εἶς' ὑπὸ γαῖαν,
<hom.od 10.192>	οὐδ' ὅπῃ ἀννεῖται: ἀλλὰ φραζώμεθα θᾶσσον
<hom.od 10.193>	εἴ τις ἔτ' ἔσται μῆτις. ἐγὼ δ' οὔκ οἴομαι εἶναι.
<hom.od 10.194>	εἶδον γὰρ σκοπιὴν ἐς παιπαλόεσσαν ἀνελθὼν
<hom.od 10.195>	νῆσον,  τὴν πέρι πόντος ἀπείριτος ἐστεφάνωται:
<hom.od 10.196>	αὐτὴ δὲ χθαμαλὴ κεῖται: καπνὸν δ' ἐνὶ μέσσῃ
<hom.od 10.197>	ἔδρακον ὀφθαλμοῖσι διὰ δρυμὰ πυκνὰ καὶ ὕλην.’

<hom.od 10.198>	“ὣς ἐφάμην, τοῖσιν δὲ κατεκλάσθη φίλον ἦτορ
<hom.od 10.199>	μνησαμένοις ἔργων Λαιστρυγόνος ̓Αντιφάταο
<hom.od 10.200>	Κύκλωπός τε βίης μεγαλήτορος,  ἀνδροφάγοιο.
<hom.od 10.201>	κλαῖον δὲ λιγέως θαλερὸν κατὰ δάκρυ χέοντες:
<hom.od 10.202>	ἀλλ' οὐ γάρ τις πρῆξις ἐγίγνετο μυρομένοισιν.

<hom.od 10.203>	“αὐτὰρ ἐγὼ δίχα πάντας ἐυκνήμιδας ἑταίρους
<hom.od 10.204>	ἠρίθμεον, ἀρχὸν δὲ μετ' ἀμφοτέροισιν ὄπασσα:
<hom.od 10.205>	τῶν μὲν ἐγὼν ἦρχον,  τῶν δ' Εὐρύλοχος θεοειδής.
<hom.od 10.206>	κλήρους δ' ἐν κυνέῃ χαλκήρεϊ πάλλομεν ὦκα:
<hom.od 10.207>	ἐκ δ' ἔθορε κλῆρος μεγαλήτορος Εὐρυλόχοιο.
<hom.od 10.208>	βῆ δ' ἰέναι, ἅμα τῷ γε δύω καὶ εἴκος' ἑταῖροι
<hom.od 10.209>	κλαίοντες: κατὰ δ' ἄμμε λίπον γοόωντας ὄπισθεν.
<hom.od 10.210>	εὗρον δ' ἐν βήσσῃσι τετυγμένα δώματα Κίρκης
<hom.od 10.211>	ξεστοῖσιν λάεσσι, περισκέπτῳ ἐνὶ χώρῳ:
<hom.od 10.212>	ἀμφὶ δέ μιν λύκοι ἦσαν ὀρέστεροι ἠδὲ λέοντες,
<hom.od 10.213>	τοὺς αὐτὴ κατέθελξεν, ἐπεὶ κακὰ φάρμακ' ἔδωκεν.
<hom.od 10.214>	οὐδ' οἵ γ' ὡρμήθησαν ἐπ' ἀνδράσιν, ἀλλ' ἄρα τοί γε
<hom.od 10.215>	οὐρῇσιν μακρῇσι περισσαίνοντες ἀνέσταν.
<hom.od 10.216>	ὡς δ' ὅτ' ἂν ἀμφὶ ἄνακτα κύνες δαίτηθεν ἰόντα
<hom.od 10.217>	σαίνως', αἰεὶ γάρ τε φέρει μειλίγματα θυμοῦ,
<hom.od 10.218>	ὣς τοὺς ἀμφὶ λύκοι κρατερώνυχες ἠδὲ λέοντες
<hom.od 10.219>	σαῖνον: τοὶ δ' ἔδεισαν, ἐπεὶ ἴδον αἰνὰ πέλωρα.
<hom.od 10.220>	ἔσταν δ' ἐν προθύροισι θεᾶς καλλιπλοκάμοιο,
<hom.od 10.221>	Κίρκης δ' ἔνδον ἄκουον ἀειδούσης ὀπὶ καλῇ,
<hom.od 10.222>	ἱστὸν ἐποιχομένης μέγαν ἄμβροτον, οἷα θεάων
<hom.od 10.223>	λεπτά τε καὶ χαρίεντα καὶ ἀγλαὰ ἔργα πέλονται.
<hom.od 10.224>	τοῖσι δὲ μύθων ἦρχε Πολίτης ὄρχαμος ἀνδρῶν,
<hom.od 10.225>	ὅς μοι κήδιστος ἑτάρων ἦν κεδνότατός τε:

<hom.od 10.226>	“ὦ φίλοι, ἔνδον γάρ τις ἐποιχομένη μέγαν ἱστὸν
<hom.od 10.227>	καλὸν ἀοιδιάει, δάπεδον δ' ἅπαν ἀμφιμέμυκεν,
<hom.od 10.228>	ἢ θεὸς ἠὲ γυνή: ἀλλὰ φθεγγώμεθα θᾶσσον.’

<hom.od 10.229>	“ὣς ἄρ' ἐφώνησεν, τοὶ δὲ φθέγγοντο καλεῦντες.
<hom.od 10.230>	ἡ δ' αἶψ' ἐξελθοῦσα θύρας ὤιξε φαεινὰς
<hom.od 10.231>	καὶ κάλει: οἱ δ' ἅμα πάντες ἀιδρείῃσιν ἕποντο:
<hom.od 10.232>	Εὐρύλοχος δ' ὑπέμεινεν, ὀισάμενος δόλον εἶναι.
<hom.od 10.233>	εἷσεν δ' εἰσαγαγοῦσα κατὰ κλισμούς τε θρόνους τε,
<hom.od 10.234>	ἐν δέ σφιν τυρόν τε καὶ ἄλφιτα καὶ μέλι χλωρὸν
<hom.od 10.235>	οἴνῳ Πραμνείῳ ἐκύκα: ἀνέμισγε δὲ σίτῳ
<hom.od 10.236>	φάρμακα λύγρ', ἵνα πάγχυ λαθοίατο πατρίδος αἴης.
<hom.od 10.237>	αὐτὰρ ἐπεὶ δῶκέν τε καὶ ἔκπιον, αὐτίκ' ἔπειτα
<hom.od 10.238>	ῥάβδῳ πεπληγυῖα κατὰ συφεοῖσιν ἐέργνυ.
<hom.od 10.239>	οἱ δὲ συῶν μὲν ἔχον κεφαλὰς φωνήν τε τρίχας τε
<hom.od 10.240>	καὶ δέμας, αὐτὰρ νοῦς ἦν ἔμπεδος, ὡς τὸ πάρος περ.
<hom.od 10.241>	ὣς οἱ μὲν κλαίοντες ἐέρχατο,  τοῖσι δὲ Κίρκη
<hom.od 10.242>	πάρ ῥ' ἄκυλον βάλανόν τε βάλεν καρπόν τε κρανείης
<hom.od 10.243>	ἔδμεναι, οἷα σύες χαμαιευνάδες αἰὲν ἔδουσιν.

<hom.od 10.244>	“Εὐρύλοχος δ' αἶψ' ἦλθε θοὴν ἐπὶ νῆα μέλαιναν
<hom.od 10.245>	ἀγγελίην ἑτάρων ἐρέων καὶ ἀδευκέα πότμον.
<hom.od 10.246>	οὐδέ τι ἐκφάσθαι δύνατο ἔπος ἱέμενός περ,
<hom.od 10.247>	κῆρ ἄχεϊ μεγάλῳ βεβολημένος: ἐν δέ οἱ ὄσσε
<hom.od 10.248>	δακρυόφιν πίμπλαντο, γόον δ' ὠίετο θυμός.
<hom.od 10.249>	ἀλλ' ὅτε δή μιν πάντες ἀγασσάμεθ' ἐξερέοντες,
<hom.od 10.250>	καὶ τότε τῶν ἄλλων ἑτάρων κατέλεξεν ὄλεθρον:

<hom.od 10.251>	“‘ἤιομεν, ὡς ἐκέλευες, ἀνὰ δρυμά, φαίδιμ' ̓Οδυσσεῦ:
<hom.od 10.252>	εὕρομεν ἐν βήσσῃσι τετυγμένα δώματα καλὰ
<hom.od 10.253>	ξεστοῖσιν λάεσσι, περισκέπτῳ ἐνὶ χώρῳ.
<hom.od 10.254>	ἔνθα δέ τις μέγαν ἱστὸν ἐποιχομένη λίγ' ἄειδεν,
<hom.od 10.255>	ἢ θεὸς ἠὲ γυνή: τοὶ δὲ φθέγγοντο καλεῦντες.
<hom.od 10.256>	ἡ δ' αἶψ' ἐξελθοῦσα θύρας ὤιξε φαεινὰς
<hom.od 10.257>	καὶ κάλει: οἱ δ' ἅμα πάντες ἀιδρείῃσιν ἕποντο:
<hom.od 10.258>	αὐτὰρ ἐγὼν ὑπέμεινα, ὀισάμενος δόλον εἶναι.
<hom.od 10.259>	οἱ δ' ἅμ' ἀιστώθησαν ἀολλέες, οὐδέ τις αὐτῶν
<hom.od 10.260>	ἐξεφάνη: δηρὸν δὲ καθήμενος ἐσκοπίαζον.’

<hom.od 10.261>	“ὣς ἔφατ', αὐτὰρ ἐγὼ περὶ μὲν ξίφος ἀργυρόηλον
<hom.od 10.262>	ὤμοιιν βαλόμην, μέγα χάλκεον, ἀμφὶ δὲ τόξα:
<hom.od 10.263>	τὸν δ' ἂψ ἠνώγεα αὐτὴν ὁδὸν ἡγήσασθαι.
<hom.od 10.264>	αὐτὰρ ὅ γ' ἀμφοτέρῃσι λαβὼν ἐλλίσσετο γούνων
<hom.od 10.265>	καί μ' ὀλοφυρόμενος ἔπεα πτερόεντα προσηύδα:

<hom.od 10.266>	“‘μή μ' ἄγε κεῖς' ἀέκοντα, διοτρεφές, ἀλλὰ λίπ' αὐτοῦ.
<hom.od 10.267>	οἶδα γάρ, ὡς οὔτ' αὐτὸς ἐλεύσεαι οὔτε τιν' ἄλλον
<hom.od 10.268>	ἄξεις σῶν ἑτάρων. ἀλλὰ ξὺν τοίσδεσι θᾶσσον
<hom.od 10.269>	φεύγωμεν: ἔτι γάρ κεν ἀλύξαιμεν κακὸν ἦμαρ.’

<hom.od 10.270>	“ὣς ἔφατ', αὐτὰρ ἐγώ μιν ἀμειβόμενος προσέειπον:
<hom.od 10.271>	Εὐρύλοχ',  ἦ τοι μὲν σὺ μέν' αὐτοῦ τῷδ' ἐνὶ χώρῳ
<hom.od 10.272>	ἔσθων καὶ πίνων κοίλῃ παρὰ νηὶ μελαίνῃ:
<hom.od 10.273>	αὐτὰρ ἐγὼν εἶμι, κρατερὴ δέ μοι ἔπλετ' ἀνάγκη.’

<hom.od 10.274>	“ὣς εἰπὼν παρὰ νηὸς ἀνήιον ἠδὲ θαλάσσης.
<hom.od 10.275>	ἀλλ' ὅτε δὴ ἄρ' ἔμελλον ἰὼν ἱερὰς ἀνὰ βήσσας
<hom.od 10.276>	Κίρκης ἵξεσθαι πολυφαρμάκου ἐς μέγα δῶμα,
<hom.od 10.277>	ἔνθα μοι ̔Ερμείας χρυσόρραπις ἀντεβόλησεν
<hom.od 10.278>	ἐρχομένῳ πρὸς δῶμα, νεηνίῃ ἀνδρὶ ἐοικώς,
<hom.od 10.279>	πρῶτον ὑπηνήτῃ, τοῦ περ χαριεστάτη ἥβη:
<hom.od 10.280>	ἔν τ' ἄρα μοι φῦ χειρί,  ἔπος τ' ἔφατ' ἔκ τ' ὀνόμαζε:

<hom.od 10.281>	“‘πῇ δὴ αὖτ', ὦ δύστηνε, δι' ἄκριας ἔρχεαι οἶος,
<hom.od 10.282>	χώρου ἄιδρις ἐών; ἕταροι δέ τοι οἵδ' ἐνὶ Κίρκης
<hom.od 10.283>	ἔρχαται ὥς τε σύες πυκινοὺς κευθμῶνας ἔχοντες.
<hom.od 10.284>	ἦ τοὺς λυσόμενος δεῦρ' ἔρχεαι; οὐδέ σέ φημι
<hom.od 10.285>	αὐτὸν νοστήσειν,  μενέεις δὲ σύ γ', ἔνθα περ ἄλλοι.
<hom.od 10.286>	ἀλλ' ἄγε δή σε κακῶν ἐκλύσομαι ἠδὲ σαώσω.
<hom.od 10.287>	τῆ, τόδε φάρμακον ἐσθλὸν ἔχων ἐς δώματα Κίρκης
<hom.od 10.288>	ἔρχευ, ὅ κέν τοι κρατὸς ἀλάλκῃσιν κακὸν ἦμαρ.
<hom.od 10.289>	πάντα δέ τοι ἐρέω ὀλοφώια δήνεα Κίρκης.
<hom.od 10.290>	τεύξει τοι κυκεῶ,  βαλέει δ' ἐν φάρμακα σίτῳ.
<hom.od 10.291>	ἀλλ' οὐδ' ὣς θέλξαι σε δυνήσεται: οὐ γὰρ ἐάσει
<hom.od 10.292>	φάρμακον ἐσθλόν, ὅ τοι δώσω, ἐρέω δὲ ἕκαστα.
<hom.od 10.293>	ὁππότε κεν Κίρκη ς' ἐλάσῃ περιμήκεϊ ῥάβδῳ,
<hom.od 10.294>	δὴ τότε σὺ ξίφος ὀξὺ ἐρυσσάμενος παρὰ μηροῦ
<hom.od 10.295>	Κίρκῃ ἐπαῖξαι,  ὥς τε κτάμεναι μενεαίνων.
<hom.od 10.296>	ἡ δέ ς' ὑποδείσασα κελήσεται εὐνηθῆναι:
<hom.od 10.297>	ἔνθα σὺ μηκέτ' ἔπειτ' ἀπανήνασθαι θεοῦ εὐνήν,
<hom.od 10.298>	ὄφρα κέ τοι λύσῃ θ' ἑτάρους αὐτόν τε κομίσσῃ:
<hom.od 10.299>	ἀλλὰ κέλεσθαί μιν μακάρων μέγαν ὅρκον ὀμόσσαι,
<hom.od 10.300>	μή τί τοι αὐτῷ πῆμα κακὸν βουλευσέμεν ἄλλο,
<hom.od 10.301>	μή ς' ἀπογυμνωθέντα κακὸν καὶ ἀνήνορα θήῃ.’

<hom.od 10.302>	“ὣς ἄρα φωνήσας πόρε φάρμακον ἀργεϊφόντης
<hom.od 10.303>	ἐκ γαίης ἐρύσας, καί μοι φύσιν αὐτοῦ ἔδειξε.
<hom.od 10.304>	ῥίζῃ μὲν μέλαν ἔσκε, γάλακτι δὲ εἴκελον ἄνθος:
<hom.od 10.305>	μῶλυ δέ μιν καλέουσι θεοί: χαλεπὸν δέ τ' ὀρύσσειν
<hom.od 10.306>	ἀνδράσι γε θνητοῖσι, θεοὶ δέ τε πάντα δύνανται.
<hom.od 10.307>	̔Ερμείας μὲν ἔπειτ' ἀπέβη πρὸς μακρὸν ̓́Ολυμπον
<hom.od 10.308>	νῆσον ἀν' ὑλήεσσαν, ἐγὼ δ' ἐς δώματα Κίρκης
<hom.od 10.309>	ἤια, πολλὰ δέ μοι κραδίη πόρφυρε κιόντι.
<hom.od 10.310>	ἔστην δ' εἰνὶ θύρῃσι θεᾶς καλλιπλοκάμοιο:
<hom.od 10.311>	ἔνθα στὰς ἐβόησα, θεὰ δέ μευ ἔκλυεν αὐδῆς.
<hom.od 10.312>	ἡ δ' αἶψ' ἐξελθοῦσα θύρας ὤιξε φαεινὰς
<hom.od 10.313>	καὶ κάλει: αὐτὰρ ἐγὼν ἑπόμην ἀκαχήμενος ἦτορ.
<hom.od 10.314>	εἷσε δέ μ' εἰσαγαγοῦσα ἐπὶ θρόνου ἀργυροήλου
<hom.od 10.315>	καλοῦ δαιδαλέου: ὑπὸ δὲ θρῆνυς ποσὶν ἦεν:
<hom.od 10.316>	τεῦχε δέ μοι κυκεῶ χρυσέῳ δέπαι, ὄφρα πίοιμι,
<hom.od 10.317>	ἐν δέ τε φάρμακον ἧκε, κακὰ φρονέους' ἐνὶ θυμῷ.
<hom.od 10.318>	αὐτὰρ ἐπεὶ δῶκέν τε καὶ ἔκπιον, οὐδέ μ' ἔθελξε,
<hom.od 10.319>	ῥάβδῳ πεπληγυῖα ἔπος τ' ἔφατ' ἔκ τ' ὀνόμαζεν:
<hom.od 10.320>	‘ἔρχεο νῦν συφεόνδε,  μετ' ἄλλων λέξο ἑταίρων.’

<hom.od 10.321>	“ὣς φάτ', ἐγὼ δ' ἄορ ὀξὺ ἐρυσσάμενος παρὰ μηροῦ
<hom.od 10.322>	Κίρκῃ ἐπήιξα ὥς τε κτάμεναι μενεαίνων.
<hom.od 10.323>	ἡ δὲ μέγα ἰάχουσα ὑπέδραμε καὶ λάβε γούνων,
<hom.od 10.324>	καί μ' ὀλοφυρομένη ἔπεα πτερόεντα προσηύδα:

<hom.od 10.325>	“‘τίς πόθεν εἰς ἀνδρῶν; πόθι τοι πόλις ἠδὲ τοκῆες;
<hom.od 10.326>	θαῦμά μ' ἔχει ὡς οὔ τι πιὼν τάδε φάρμακ' ἐθέλχθης:
<hom.od 10.327>	οὐδὲ γὰρ οὐδέ τις ἄλλος ἀνὴρ τάδε φάρμακ' ἀνέτλη,
<hom.od 10.328>	ὅς κε πίῃ καὶ πρῶτον ἀμείψεται ἕρκος ὀδόντων.
<hom.od 10.329>	σοὶ δέ τις ἐν στήθεσσιν ἀκήλητος νόος ἐστίν.
<hom.od 10.330>	ἦ σύ γ' ̓Οδυσσεύς ἐσσι πολύτροπος,  ὅν τέ μοι αἰεὶ
<hom.od 10.331>	φάσκεν ἐλεύσεσθαι χρυσόρραπις ἀργεϊφόντης,
<hom.od 10.332>	ἐκ Τροίης ἀνιόντα θοῇ σὺν νηὶ μελαίνῃ.
<hom.od 10.333>	ἀλλ' ἄγε δὴ κολεῷ μὲν ἄορ θέο, νῶι δ' ἔπειτα
<hom.od 10.334>	εὐνῆς ἡμετέρης ἐπιβείομεν, ὄφρα μιγέντε
<hom.od 10.335>	εὐνῇ καὶ φιλότητι πεποίθομεν ἀλλήλοισιν.’

<hom.od 10.336>	“ὣς ἔφατ', αὐτὰρ ἐγώ μιν ἀμειβόμενος προσέειπον:
<hom.od 10.337>	‘ὦ Κίρκη, πῶς γάρ με κέλεαι σοὶ ἤπιον εἶναι,
<hom.od 10.338>	ἥ μοι σῦς μὲν ἔθηκας ἐνὶ μεγάροισιν ἑταίρους,
<hom.od 10.339>	αὐτὸν δ' ἐνθάδ' ἔχουσα δολοφρονέουσα κελεύεις
<hom.od 10.340>	ἐς θάλαμόν τ' ἰέναι καὶ σῆς ἐπιβήμεναι εὐνῆς,
<hom.od 10.341>	ὄφρα με γυμνωθέντα κακὸν καὶ ἀνήνορα θήῃς.
<hom.od 10.342>	οὐδ' ἂν ἐγώ γ' ἐθέλοιμι τεῆς ἐπιβήμεναι εὐνῆς,
<hom.od 10.343>	εἰ μή μοι τλαίης γε, θεά, μέγαν ὅρκον ὀμόσσαι
<hom.od 10.344>	μή τί μοι αὐτῷ πῆμα κακὸν βουλευσέμεν ἄλλο.’

<hom.od 10.345>	“ὣς ἐφάμην,  ἡ δ' αὐτίκ' ἀπώμνυεν, ὡς ἐκέλευον.
<hom.od 10.346>	αὐτὰρ ἐπεί ῥ' ὄμοσέν τε τελεύτησέν τε τὸν ὅρκον,
<hom.od 10.347>	καὶ τότ' ἐγὼ Κίρκης ἐπέβην περικαλλέος εὐνῆς.

<hom.od 10.348>	“ἀμφίπολοι δ' ἄρα τέως μὲν ἐνὶ μεγάροισι πένοντο
<hom.od 10.349>	τέσσαρες, αἵ οἱ δῶμα κάτα δρήστειραι ἔασι:
<hom.od 10.350>	γίγνονται δ' ἄρα ταί γ' ἔκ τε κρηνέων ἀπό τ' ἀλσέων
<hom.od 10.351>	ἔκ θ' ἱερῶν ποταμῶν, οἵ τ' εἰς ἅλαδε προρέουσι.
<hom.od 10.352>	τάων ἡ μὲν ἔβαλλε θρόνοις ἔνι ῥήγεα καλὰ
<hom.od 10.353>	πορφύρεα καθύπερθ', ὑπένερθε δὲ λῖθ' ὑπέβαλλεν:
<hom.od 10.354>	ἡ δ' ἑτέρη προπάροιθε θρόνων ἐτίταινε τραπέζας
<hom.od 10.355>	ἀργυρέας,  ἐπὶ δέ σφι τίθει χρύσεια κάνεια:
<hom.od 10.356>	ἡ δὲ τρίτη κρητῆρι μελίφρονα οἶνον ἐκίρνα
<hom.od 10.357>	ἡδὺν ἐν ἀργυρέῳ, νέμε δὲ χρύσεια κύπελλα:
<hom.od 10.358>	ἡ δὲ τετάρτη ὕδωρ ἐφόρει καὶ πῦρ ἀνέκαιε
<hom.od 10.359>	πολλὸν ὑπὸ τρίποδι μεγάλῳ: ἰαίνετο δ' ὕδωρ.
<hom.od 10.360>	αὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ,
<hom.od 10.361>	ἔς ῥ' ἀσάμινθον ἕσασα λό' ἐκ τρίποδος μεγάλοιο,
<hom.od 10.362>	θυμῆρες κεράσασα, κατὰ κρατός τε καὶ ὤμων,
<hom.od 10.363>	ὄφρα μοι ἐκ κάματον θυμοφθόρον εἵλετο γυίων.
<hom.od 10.364>	αὐτὰρ ἐπεὶ λοῦσέν τε καὶ ἔχρισεν λίπ' ἐλαίῳ,
<hom.od 10.365>	ἀμφὶ δέ με χλαῖναν καλὴν βάλεν ἠδὲ χιτῶνα,
<hom.od 10.366>	εἷσε δέ μ' εἰσαγαγοῦσα ἐπὶ θρόνου ἀργυροήλου
<hom.od 10.367>	καλοῦ δαιδαλέου, ὑπὸ δὲ θρῆνυς ποσὶν ἦεν:
<hom.od 10.368>	χέρνιβα δ' ἀμφίπολος προχόῳ ἐπέχευε φέρουσα
<hom.od 10.369>	καλῇ χρυσείῃ, ὑπὲρ ἀργυρέοιο λέβητος,
<hom.od 10.370>	νίψασθαι: παρὰ δὲ ξεστὴν ἐτάνυσσε τράπεζαν.
<hom.od 10.371>	σῖτον δ' αἰδοίη ταμίη παρέθηκε φέρουσα,
<hom.od 10.372>	εἴδατα πόλλ' ἐπιθεῖσα, χαριζομένη παρεόντων.
<hom.od 10.373>	ἐσθέμεναι δ' ἐκέλευεν: ἐμῷ δ' οὐχ ἥνδανε θυμῷ,
<hom.od 10.374>	ἀλλ' ἥμην ἀλλοφρονέων, κακὰ δ' ὄσσετο θυμός.

<hom.od 10.375>	“Κίρκη δ' ὡς ἐνόησεν ἔμ' ἥμενον οὐδ' ἐπὶ σίτῳ
<hom.od 10.376>	χεῖρας ἰάλλοντα, κρατερὸν δέ με πένθος ἔχοντα,
<hom.od 10.377>	ἄγχι παρισταμένη ἔπεα πτερόεντα προσηύδα:

<hom.od 10.378>	“ ‘τίφθ' οὕτως, ̓Οδυσεῦ, κατ' ἄρ' ἕζεαι ἶσος ἀναύδῳ,
<hom.od 10.379>	θυμὸν ἔδων, βρώμης δ' οὐχ ἅπτεαι οὐδὲ ποτῆτος;
<hom.od 10.380>	ἦ τινά που δόλον ἄλλον ὀίεαι: οὐδέ τί σε χρὴ
<hom.od 10.381>	δειδίμεν: ἤδη γάρ τοι ἀπώμοσα καρτερὸν ὅρκον.’

<hom.od 10.382>	“ὣς ἔφατ', αὐτὰρ ἐγώ μιν ἀμειβόμενος προσέειπον:
<hom.od 10.383>	‘ὦ Κίρκη, τίς γάρ κεν ἀνήρ, ὃς ἐναίσιμος εἴη,
<hom.od 10.384>	πρὶν τλαίη πάσσασθαι ἐδητύος ἠδὲ ποτῆτος,
<hom.od 10.385>	πρὶν λύσασθ' ἑτάρους καὶ ἐν ὀφθαλμοῖσιν ἰδέσθαι;
<hom.od 10.386>	ἀλλ' εἰ δὴ πρόφρασσα πιεῖν φαγέμεν τε κελεύεις,
<hom.od 10.387>	λῦσον, ἵν' ὀφθαλμοῖσιν ἴδω ἐρίηρας ἑταίρους.’

<hom.od 10.388>	“ὣς ἐφάμην, Κίρκη δὲ διὲκ μεγάροιο βεβήκει
<hom.od 10.389>	ῥάβδον ἔχους' ἐν χειρί, θύρας δ' ἀνέῳξε συφειοῦ,
<hom.od 10.390>	ἐκ δ' ἔλασεν σιάλοισιν ἐοικότας ἐννεώροισιν.
<hom.od 10.391>	οἱ μὲν ἔπειτ' ἔστησαν ἐναντίοι, ἡ δὲ δι' αὐτῶν
<hom.od 10.392>	ἐρχομένη προσάλειφεν ἑκάστῳ φάρμακον ἄλλο.
<hom.od 10.393>	τῶν δ' ἐκ μὲν μελέων τρίχες ἔρρεον, ἃς πρὶν ἔφυσε
<hom.od 10.394>	φάρμακον οὐλόμενον, τό σφιν πόρε πότνια Κίρκη:
<hom.od 10.395>	ἄνδρες δ' ἂψ ἐγένοντο νεώτεροι ἢ πάρος ἦσαν,
<hom.od 10.396>	καὶ πολὺ καλλίονες καὶ μείζονες εἰσοράασθαι.
<hom.od 10.397>	ἔγνωσαν δέ μ' ἐκεῖνοι ἔφυν τ' ἐν χερσὶν ἕκαστος.
<hom.od 10.398>	πᾶσιν δ' ἱμερόεις ὑπέδυ γόος, ἀμφὶ δὲ δῶμα
<hom.od 10.399>	σμερδαλέον κονάβιζε: θεὰ δ' ἐλέαιρε καὶ αὐτή.

<hom.od 10.400>	“ἡ δέ μευ ἄγχι στᾶσα προσηύδα δῖα θεάων:
<hom.od 10.401>	‘διογενὲς Λαερτιάδη, πολυμήχαν' ̓Οδυσσεῦ,
<hom.od 10.402>	ἔρχεο νῦν ἐπὶ νῆα θοὴν καὶ θῖνα θαλάσσης.
<hom.od 10.403>	νῆα μὲν ἂρ πάμπρωτον ἐρύσσατε ἤπειρόνδε,
<hom.od 10.404>	κτήματα δ' ἐν σπήεσσι πελάσσατε ὅπλα τε πάντα:
<hom.od 10.405>	αὐτὸς δ' ἂψ ἰέναι καὶ ἄγειν ἐρίηρας ἑταίρους.’

<hom.od 10.406>	“ὣς ἔφατ', αὐτὰρ ἐμοί γ' ἐπεπείθετο θυμὸς ἀγήνωρ,
<hom.od 10.407>	βῆν δ' ἰέναι ἐπὶ νῆα θοὴν καὶ θῖνα θαλάσσης.
<hom.od 10.408>	εὗρον ἔπειτ' ἐπὶ νηὶ θοῇ ἐρίηρας ἑταίρους
<hom.od 10.409>	οἴκτρ' ὀλοφυρομένους, θαλερὸν κατὰ δάκρυ χέοντας.
<hom.od 10.410>	ὡς δ' ὅτ' ἂν ἄγραυλοι πόριες περὶ βοῦς ἀγελαίας,
<hom.od 10.411>	ἐλθούσας ἐς κόπρον, ἐπὴν βοτάνης κορέσωνται,
<hom.od 10.412>	πᾶσαι ἅμα σκαίρουσιν ἐναντίαι: οὐδ' ἔτι σηκοὶ
<hom.od 10.413>	ἴσχους', ἀλλ' ἁδινὸν μυκώμεναι ἀμφιθέουσι:
<hom.od 10.414>	μητέρας: ὣς ἔμ' ἐκεῖνοι ἐπεὶ ἴδον ὀφθαλμοῖσι,
<hom.od 10.415>	δακρυόεντες ἔχυντο: δόκησε δ' ἄρα σφίσι θυμὸς
<hom.od 10.416>	ὣς ἔμεν, ὡς εἰ πατρίδ' ἱκοίατο καὶ πόλιν αὐτὴν
<hom.od 10.417>	τρηχείης ̓Ιθάκης, ἵνα τ' ἔτραφεν ἠδ' ἐγένοντο.
<hom.od 10.418>	καί μ' ὀλοφυρόμενοι ἔπεα πτερόεντα προσηύδων:

<hom.od 10.419>	“ ‘σοὶ μὲν νοστήσαντι, διοτρεφές, ὣς ἐχάρημεν,
<hom.od 10.420>	ὡς εἴ τ' εἰς ̓Ιθάκην ἀφικοίμεθα πατρίδα γαῖαν:
<hom.od 10.421>	ἀλλ' ἄγε, τῶν ἄλλων ἑτάρων κατάλεξον ὄλεθρον.’

<hom.od 10.422>	“ὣς ἔφαν, αὐτὰρ ἐγὼ προσέφην μαλακοῖς ἐπέεσσι:
<hom.od 10.423>	‘νῆα μὲν ἂρ πάμπρωτον ἐρύσσομεν ἤπειρόνδε,
<hom.od 10.424>	κτήματα δ' ἐν σπήεσσι πελάσσομεν ὅπλα τε πάντα:
<hom.od 10.425>	αὐτοὶ δ' ὀτρύνεσθε ἐμοὶ ἅμα πάντες ἕπεσθαι,
<hom.od 10.426>	ὄφρα ἴδηθ' ἑτάρους ἱεροῖς ἐν δώμασι Κίρκης
<hom.od 10.427>	πίνοντας καὶ ἔδοντας: ἐπηετανὸν γὰρ ἔχουσιν.’

<hom.od 10.428>	“ὣς ἐφάμην, οἱ δ' ὦκα ἐμοῖς ἐπέεσσι πίθοντο.
<hom.od 10.429>	Εὐρύλοχος δέ μοι οἶος ἐρύκανε πάντας ἑταίρους:
<hom.od 10.430>	καί σφεας φωνήσας ἔπεα πτερόεντα προσηύδα:

<hom.od 10.431>	“‘ἆ δειλοί, πός' ἴμεν; τί κακῶν ἱμείρετε τούτων;
<hom.od 10.432>	Κίρκης ἐς μέγαρον καταβήμεναι, ἥ κεν ἅπαντας
<hom.od 10.433>	ἢ σῦς ἠὲ λύκους ποιήσεται ἠὲ λέοντας,
<hom.od 10.434>	οἵ κέν οἱ μέγα δῶμα φυλάσσοιμεν καὶ ἀνάγκῃ,
<hom.od 10.435>	ὥς περ Κύκλωψ ἔρξ',  ὅτε οἱ μέσσαυλον ἵκοντο
<hom.od 10.436>	ἡμέτεροι ἕταροι, σὺν δ' ὁ θρασὺς εἵπετ' ̓Οδυσσεύς:
<hom.od 10.437>	τούτου γὰρ καὶ κεῖνοι ἀτασθαλίῃσιν ὄλοντο.’

<hom.od 10.438>	“ὣς ἔφατ', αὐτὰρ ἐγώ γε μετὰ φρεσὶ μερμήριξα,
<hom.od 10.439>	σπασσάμενος τανύηκες ἄορ παχέος παρὰ μηροῦ,
<hom.od 10.440>	τῷ οἱ ἀποπλήξας κεφαλὴν οὖδάσδε πελάσσαι,
<hom.od 10.441>	καὶ πηῷ περ ἐόντι μάλα σχεδόν: ἀλλά μ' ἑταῖροι
<hom.od 10.442>	μειλιχίοις ἐπέεσσιν ἐρήτυον ἄλλοθεν ἄλλος:

<hom.od 10.443>	“‘διογενές, τοῦτον μὲν ἐάσομεν, εἰ σὺ κελεύεις,
<hom.od 10.444>	αὐτοῦ πὰρ νηί τε μένειν καὶ νῆα ἔρυσθαι:
<hom.od 10.445>	ἡμῖν δ' ἡγεμόνευ' ἱερὰ πρὸς δώματα Κίρκης.’

<hom.od 10.446>	“ὣς φάμενοι παρὰ νηὸς ἀνήιον ἠδὲ θαλάσσης.
<hom.od 10.447>	οὐδὲ μὲν Εὐρύλοχος κοίλῃ παρὰ νηὶ λέλειπτο,
<hom.od 10.448>	ἀλλ' ἕπετ': ἔδεισεν γὰρ ἐμὴν ἔκπαγλον ἐνιπήν.

<hom.od 10.449>	“τόφρα δὲ τοὺς ἄλλους ἑτάρους ἐν δώμασι Κίρκη
<hom.od 10.450>	ἐνδυκέως λοῦσέν τε καὶ ἔχρισεν λίπ' ἐλαίῳ,
<hom.od 10.451>	ἀμφὶ δ' ἄρα χλαίνας οὔλας βάλεν ἠδὲ χιτῶνας:
<hom.od 10.452>	δαινυμένους δ' ἐὺ πάντας ἐφεύρομεν ἐν μεγάροισιν.
<hom.od 10.453>	οἱ δ' ἐπεὶ ἀλλήλους εἶδον φράσσαντό τ' ἐσάντα,
<hom.od 10.454>	κλαῖον ὀδυρόμενοι, περὶ δὲ στεναχίζετο δῶμα.
<hom.od 10.455>	ἡ δέ μευ ἄγχι στᾶσα προσηύδα δῖα θεάων:

<hom.od 10.456>	“‘μηκέτι νῦν θαλερὸν γόον ὄρνυτε: οἶδα καὶ αὐτὴ
<hom.od 10.457>	ἠμὲν ὅς' ἐν πόντῳ πάθετ' ἄλγεα ἰχθυόεντι,
<hom.od 10.458>	ἠδ' ὅς' ἀνάρσιοι ἄνδρες ἐδηλήσαντ' ἐπὶ χέρσου.
<hom.od 10.460>	ἀλλ' ἄγετ' ἐσθίετε βρώμην καὶ πίνετε οἶνον,
<hom.od 10.461>	εἰς ὅ κεν αὖτις θυμὸν ἐνὶ στήθεσσι λάβητε,
<hom.od 10.462>	οἷον ὅτε πρώτιστον ἐλείπετε πατρίδα γαῖαν
<hom.od 10.463>	τρηχείης ̓Ιθάκης. νῦν δ' ἀσκελέες καὶ ἄθυμοι,
<hom.od 10.464>	αἰὲν ἄλης χαλεπῆς μεμνημένοι, οὐδέ ποθ' ὕμιν
<hom.od 10.465>	θυμὸς ἐν εὐφροσύνῃ,  ἐπεὶ ἦ μάλα πολλὰ πέποσθε.’

<hom.od 10.466>	“ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ.
<hom.od 10.467>	ἔνθα μὲν ἤματα πάντα τελεσφόρον εἰς ἐνιαυτὸν
<hom.od 10.468>	ἥμεθα δαινύμενοι κρέα τ' ἄσπετα καὶ μέθυ ἡδύ:
<hom.od 10.469>	ἀλλ' ὅτε δή ῥ' ἐνιαυτὸς ἔην, περὶ δ' ἔτραπον ὧραι
<hom.od 10.470>	μηνῶν φθινόντων,  περὶ δ' ἤματα μακρὰ τελέσθη,
<hom.od 10.471>	καὶ τότε μ' ἐκκαλέσαντες ἔφαν ἐρίηρες ἑταῖροι:

<hom.od 10.472>	“‘δαιμόνι', ἤδη νῦν μιμνήσκεο πατρίδος αἴης,
<hom.od 10.473>	εἴ τοι θέσφατόν ἐστι σαωθῆναι καὶ ἱκέσθαι
<hom.od 10.474>	οἶκον ἐς ὑψόροφον καὶ σὴν ἐς πατρίδα γαῖαν.’

<hom.od 10.475>	“ὣς ἔφαν, αὐτὰρ ἐμοί γ' ἐπεπείθετο θυμὸς ἀγήνωρ.
<hom.od 10.476>	ὣς τότε μὲν πρόπαν ἦμαρ ἐς ἠέλιον καταδύντα
<hom.od 10.477>	ἥμεθα, δαινύμενοι κρέα τ' ἄσπετα καὶ μέθυ ἡδύ:
<hom.od 10.478>	ἦμος δ' ἠέλιος κατέδυ καὶ ἐπὶ κνέφας ἦλθεν,
<hom.od 10.479>	οἱ μὲν κοιμήσαντο κατὰ μέγαρα σκιόεντα.
<hom.od 10.480>	αὐτὰρ ἐγὼ Κίρκης ἐπιβὰς περικαλλέος εὐνῆς
<hom.od 10.481>	γούνων ἐλλιτάνευσα, θεὰ δέ μευ ἔκλυεν αὐδῆς:
<hom.od 10.482>	καί μιν φωνήσας ἔπεα πτερόεντα προσηύδων:

<hom.od 10.483>	“‘ὢ Κίρκη, τέλεσόν μοι ὑπόσχεσιν ἥν περ ὑπέστης,
<hom.od 10.484>	οἴκαδε πεμψέμεναι: θυμὸς δέ μοι ἔσσυται ἤδη,
<hom.od 10.485>	ἠδ' ἄλλων ἑτάρων,  οἵ μευ φθινύθουσι φίλον κῆρ
<hom.od 10.486>	ἀμφ' ἔμ' ὀδυρόμενοι, ὅτε που σύ γε νόσφι γένηαι.’

<hom.od 10.487>	“ὣς ἐφάμην, ἡ δ' αὐτίκ' ἀμείβετο δῖα θεάων:
<hom.od 10.488>	‘διογενὲς Λαερτιάδη, πολυμήχαν' ̓Οδυσσεῦ,
<hom.od 10.489>	μηκέτι νῦν ἀέκοντες ἐμῷ ἐνὶ μίμνετε οἴκῳ.
<hom.od 10.490>	ἀλλ' ἄλλην χρὴ πρῶτον ὁδὸν τελέσαι καὶ ἱκέσθαι
<hom.od 10.491>	εἰς ̓Αίδαο δόμους καὶ ἐπαινῆς Περσεφονείης,
<hom.od 10.492>	ψυχῇ χρησομένους Θηβαίου Τειρεσίαο,
<hom.od 10.493>	μάντηος ἀλαοῦ, τοῦ τε φρένες ἔμπεδοί εἰσι:
<hom.od 10.494>	τῷ καὶ τεθνηῶτι νόον πόρε Περσεφόνεια,
<hom.od 10.495>	οἴῳ πεπνῦσθαι,  τοὶ δὲ σκιαὶ ἀίσσουσιν.’

<hom.od 10.496>	“ὣς ἔφατ', αὐτὰρ ἐμοί γε κατεκλάσθη φίλον ἦτορ:
<hom.od 10.497>	κλαῖον δ' ἐν λεχέεσσι καθήμενος, οὐδέ νύ μοι κῆρ
<hom.od 10.498>	ἤθελ' ἔτι ζώειν καὶ ὁρᾶν φάος ἠελίοιο.
<hom.od 10.499>	αὐτὰρ ἐπεὶ κλαίων τε κυλινδόμενος τ' ἐκορέσθην,
<hom.od 10.500>	καὶ τότε δή μιν ἔπεσσιν ἀμειβόμενος προσέειπον:

<hom.od 10.501>	“‘ὢ Κίρκη, τίς γὰρ ταύτην ὁδὸν ἡγεμονεύσει;
<hom.od 10.502>	εἰς ̓́Αϊδος δ' οὔ πώ τις ἀφίκετο νηὶ μελαίνῃ.’

<hom.od 10.503>	“ὣς ἐφάμην, ἡ δ' αὐτίκ' ἀμείβετο δῖα θεάων:
<hom.od 10.504>	‘διογενὲς Λαερτιάδη, πολυμήχαν' ̓Οδυσσεῦ,
<hom.od 10.505>	μή τί τοι ἡγεμόνος γε ποθὴ παρὰ νηὶ μελέσθω,
<hom.od 10.506>	ἱστὸν δὲ στήσας, ἀνά θ' ἱστία λευκὰ πετάσσας
<hom.od 10.507>	ἧσθαι: τὴν δέ κέ τοι πνοιὴ Βορέαο φέρῃσιν.
<hom.od 10.508>	ἀλλ' ὁπότ' ἂν δὴ νηὶ δι' ̓Ωκεανοῖο περήσῃς,
<hom.od 10.509>	ἔνθ' ἀκτή τε λάχεια καὶ ἄλσεα Περσεφονείης,
<hom.od 10.510>	μακραί τ' αἴγειροι καὶ ἰτέαι ὠλεσίκαρποι,
<hom.od 10.511>	νῆα μὲν αὐτοῦ κέλσαι ἐπ' ̓Ωκεανῷ βαθυδίνῃ,
<hom.od 10.512>	αὐτὸς δ' εἰς ̓Αίδεω ἰέναι δόμον εὐρώεντα.
<hom.od 10.513>	ἔνθα μὲν εἰς ̓Αχέροντα Πυριφλεγέθων τε ῥέουσιν
<hom.od 10.514>	Κώκυτός θ', ὃς δὴ Στυγὸς ὕδατός ἐστιν ἀπορρώξ,
<hom.od 10.515>	πέτρη τε ξύνεσίς τε δύω ποταμῶν ἐριδούπων:
<hom.od 10.516>	ἔνθα δ' ἔπειθ', ἥρως, χριμφθεὶς πέλας, ὥς σε κελεύω,
<hom.od 10.517>	βόθρον ὀρύξαι, ὅσον τε πυγούσιον ἔνθα καὶ ἔνθα,
<hom.od 10.518>	ἀμφ' αὐτῷ δὲ χοὴν χεῖσθαι πᾶσιν νεκύεσσιν,
<hom.od 10.519>	πρῶτα μελικρήτῳ, μετέπειτα δὲ ἡδέι οἴνῳ,
<hom.od 10.520>	τὸ τρίτον αὖθ' ὕδατι: ἐπὶ δ' ἄλφιτα λευκὰ παλύνειν.
<hom.od 10.521>	πολλὰ δὲ γουνοῦσθαι νεκύων ἀμενηνὰ κάρηνα,
<hom.od 10.522>	ἐλθὼν εἰς ̓Ιθάκην στεῖραν βοῦν, ἥ τις ἀρίστη,
<hom.od 10.523>	ῥέξειν ἐν μεγάροισι πυρήν τ' ἐμπλησέμεν ἐσθλῶν,
<hom.od 10.524>	Τειρεσίῃ δ' ἀπάνευθεν ὄιν ἱερευσέμεν οἴῳ
<hom.od 10.525>	παμμέλαν',  ὃς μήλοισι μεταπρέπει ὑμετέροισιν.
<hom.od 10.526>	αὐτὰρ ἐπὴν εὐχῇσι λίσῃ κλυτὰ ἔθνεα νεκρῶν,
<hom.od 10.527>	ἔνθ' ὄιν ἀρνειὸν ῥέζειν θῆλύν τε μέλαιναν
<hom.od 10.528>	εἰς ̓́Ερεβος στρέψας, αὐτὸς δ' ἀπονόσφι τραπέσθαι
<hom.od 10.529>	ἱέμενος ποταμοῖο ῥοάων: ἔνθα δὲ πολλαὶ
<hom.od 10.530>	ψυχαὶ ἐλεύσονται νεκύων κατατεθνηώτων.
<hom.od 10.531>	δὴ τότ' ἔπειθ' ἑτάροισιν ἐποτρῦναι καὶ ἀνῶξαι
<hom.od 10.532>	μῆλα, τὰ δὴ κατάκειτ' ἐσφαγμένα νηλέι χαλκῷ,
<hom.od 10.533>	δείραντας κατακῆαι, ἐπεύξασθαι δὲ θεοῖσιν,
<hom.od 10.534>	ἰφθίμῳ τ' ̓Αίδῃ καὶ ἐπαινῇ Περσεφονείῃ:
<hom.od 10.535>	αὐτὸς δὲ ξίφος ὀξὺ ἐρυσσάμενος παρὰ μηροῦ
<hom.od 10.536>	ἧσθαι, μηδὲ ἐᾶν νεκύων ἀμενηνὰ κάρηνα
<hom.od 10.537>	αἵματος ἆσσον ἴμεν, πρὶν Τειρεσίαο πυθέσθαι.
<hom.od 10.538>	ἔνθα τοι αὐτίκα μάντις ἐλεύσεται, ὄρχαμε λαῶν,
<hom.od 10.539>	ὅς κέν τοι εἴπῃσιν ὁδὸν καὶ μέτρα κελεύθου
<hom.od 10.540>	νόστον θ',  ὡς ἐπὶ πόντον ἐλεύσεαι ἰχθυόεντα.’

<hom.od 10.541>	“ὣς ἔφατ', αὐτίκα δὲ χρυσόθρονος ἤλυθεν ̓Ηώς.
<hom.od 10.542>	ἀμφὶ δέ με χλαῖνάν τε χιτῶνά τε εἵματα ἕσσεν:
<hom.od 10.543>	αὐτὴ δ' ἀργύφεον φᾶρος μέγα ἕννυτο νύμφη,
<hom.od 10.544>	λεπτὸν καὶ χαρίεν, περὶ δὲ ζώνην βάλετ' ἰξυῖ
<hom.od 10.545>	καλὴν χρυσείην,  κεφαλῇ δ' ἐπέθηκε καλύπτρην.
<hom.od 10.546>	αὐτὰρ ἐγὼ διὰ δώματ' ἰὼν ὤτρυνον ἑταίρους
<hom.od 10.547>	μειλιχίοις ἐπέεσσι παρασταδὸν ἄνδρα ἕκαστον:

<hom.od 10.548>	“‘μηκέτι νῦν εὕδοντες ἀωτεῖτε γλυκὺν ὕπνον,
<hom.od 10.549>	ἀλλ' ἴομεν: δὴ γάρ μοι ἐπέφραδε πότνια Κίρκη.’

<hom.od 10.550>	“ὣς ἐφάμην,  τοῖσιν δ' ἐπεπείθετο θυμὸς ἀγήνωρ.
<hom.od 10.551>	οὐδὲ μὲν οὐδ' ἔνθεν περ ἀπήμονας ἦγον ἑταίρους.
<hom.od 10.552>	̓Ελπήνωρ δέ τις ἔσκε νεώτατος, οὔτε τι λίην
<hom.od 10.553>	ἄλκιμος ἐν πολέμῳ οὔτε φρεσὶν ᾗσιν ἀρηρώς:
<hom.od 10.554>	ὅς μοι ἄνευθ' ἑτάρων ἱεροῖς ἐν δώμασι Κίρκης,
<hom.od 10.555>	ψύχεος ἱμείρων,  κατελέξατο οἰνοβαρείων.
<hom.od 10.556>	κινυμένων δ' ἑτάρων ὅμαδον καὶ δοῦπον ἀκούσας
<hom.od 10.557>	ἐξαπίνης ἀνόρουσε καὶ ἐκλάθετο φρεσὶν ᾗσιν
<hom.od 10.558>	ἄψορρον καταβῆναι ἰὼν ἐς κλίμακα μακρήν,
<hom.od 10.559>	ἀλλὰ καταντικρὺ τέγεος πέσεν: ἐκ δέ οἱ αὐχὴν
<hom.od 10.560>	ἀστραγάλων ἐάγη,  ψυχὴ δ' ̓́Αϊδόσδε κατῆλθεν.

<hom.od 10.561>	“ἐρχομένοισι δὲ τοῖσιν ἐγὼ μετὰ μῦθον ἔειπον:
<hom.od 10.562>	‘φάσθε νύ που οἶκόνδε φίλην ἐς πατρίδα γαῖαν
<hom.od 10.563>	ἔρχεσθ': ἄλλην δ' ἧμιν ὁδὸν τεκμήρατο Κίρκη,
<hom.od 10.564>	εἰς ̓Αίδαο δόμους καὶ ἐπαινῆς Περσεφονείης
<hom.od 10.565>	ψυχῇ χρησομένους Θηβαίου Τειρεσίαο.’

<hom.od 10.566>	“ὣς ἐφάμην, τοῖσιν δὲ κατεκλάσθη φίλον ἦτορ,
<hom.od 10.567>	ἑζόμενοι δὲ κατ' αὖθι γόων τίλλοντό τε χαίτας:
<hom.od 10.568>	ἀλλ' οὐ γάρ τις πρῆξις ἐγίγνετο μυρομένοισιν.

<hom.od 10.569>	“ἀλλ' ὅτε δή ῥ' ἐπὶ νῆα θοὴν καὶ θῖνα θαλάσσης
<hom.od 10.570>	ᾔομεν ἀχνύμενοι θαλερὸν κατὰ δάκρυ χέοντες,
<hom.od 10.571>	τόφρα δ' ἄρ' οἰχομένη Κίρκη παρὰ νηὶ μελαίνῃ
<hom.od 10.572>	ἀρνειὸν κατέδησεν ὄιν θῆλύν τε μέλαιναν,
<hom.od 10.573>	ῥεῖα παρεξελθοῦσα: τίς ἂν θεὸν οὐκ ἐθέλοντα
<hom.od 10.574>	ὀφθαλμοῖσιν ἴδοιτ' ἢ ἔνθ' ἢ ἔνθα κιόντα;

<hom.od 11.1>	“αὐτὰρ ἐπεί ῥ' ἐπὶ νῆα κατήλθομεν ἠδὲ θάλασσαν,
<hom.od 11.2>	νῆα μὲν ἂρ πάμπρωτον ἐρύσσαμεν εἰς ἅλα δῖαν,
<hom.od 11.3>	ἐν δ' ἱστὸν τιθέμεσθα καὶ ἱστία νηὶ μελαίνῃ,
<hom.od 11.4>	ἐν δὲ τὰ μῆλα λαβόντες ἐβήσαμεν, ἂν δὲ καὶ αὐτοὶ
<hom.od 11.5>	βαίνομεν ἀχνύμενοι θαλερὸν κατὰ δάκρυ χέοντες.
<hom.od 11.6>	ἡμῖν δ' αὖ κατόπισθε νεὸς κυανοπρῴροιο
<hom.od 11.7>	ἴκμενον οὖρον ἵει πλησίστιον, ἐσθλὸν ἑταῖρον,
<hom.od 11.8>	Κίρκη εὐπλόκαμος, δεινὴ θεὸς αὐδήεσσα.
<hom.od 11.9>	ἡμεῖς δ' ὅπλα ἕκαστα πονησάμενοι κατὰ νῆα
<hom.od 11.10>	ἥμεθα: τὴν δ' ἄνεμός τε κυβερνήτης τ' ἴθυνε.
<hom.od 11.11>	τῆς δὲ πανημερίης τέταθ' ἱστία ποντοπορούσης:
<hom.od 11.12>	δύσετό τ' ἠέλιος σκιόωντό τε πᾶσαι ἀγυιαί.

<hom.od 11.13>	“ἡ δ' ἐς πείραθ' ἵκανε βαθυρρόου ̓Ωκεανοῖο.
<hom.od 11.14>	ἔνθα δὲ Κιμμερίων ἀνδρῶν δῆμός τε πόλις τε,
<hom.od 11.15>	ἠέρι καὶ νεφέλῃ κεκαλυμμένοι: οὐδέ ποτ' αὐτοὺς
<hom.od 11.16>	ἠέλιος φαέθων καταδέρκεται ἀκτίνεσσιν,
<hom.od 11.17>	οὔθ' ὁπότ' ἂν στείχῃσι πρὸς οὐρανὸν ἀστερόεντα,
<hom.od 11.18>	οὔθ' ὅτ' ἂν ἂψ ἐπὶ γαῖαν ἀπ' οὐρανόθεν προτράπηται,
<hom.od 11.19>	ἀλλ' ἐπὶ νὺξ ὀλοὴ τέταται δειλοῖσι βροτοῖσι.
<hom.od 11.20>	νῆα μὲν ἔνθ' ἐλθόντες ἐκέλσαμεν,  ἐκ δὲ τὰ μῆλα
<hom.od 11.21>	εἱλόμεθ': αὐτοὶ δ' αὖτε παρὰ ῥόον ̓Ωκεανοῖο
<hom.od 11.22>	ᾔομεν, ὄφρ' ἐς χῶρον ἀφικόμεθ', ὃν φράσε Κίρκη.

<hom.od 11.23>	“ἔνθ' ἱερήια μὲν Περιμήδης Εὐρύλοχός τε
<hom.od 11.24>	ἔσχον: ἐγὼ δ' ἄορ ὀξὺ ἐρυσσάμενος παρὰ μηροῦ
<hom.od 11.25>	βόθρον ὄρυξ' ὅσσον τε πυγούσιον ἔνθα καὶ ἔνθα,
<hom.od 11.26>	ἀμφ' αὐτῷ δὲ χοὴν χεόμην πᾶσιν νεκύεσσι,
<hom.od 11.27>	πρῶτα μελικρήτῳ, μετέπειτα δὲ ἡδέι οἴνῳ,
<hom.od 11.28>	τὸ τρίτον αὖθ' ὕδατι: ἐπὶ δ' ἄλφιτα λευκὰ πάλυνον.
<hom.od 11.29>	πολλὰ δὲ γουνούμην νεκύων ἀμενηνὰ κάρηνα,
<hom.od 11.30>	ἐλθὼν εἰς ̓Ιθάκην στεῖραν βοῦν,  ἥ τις ἀρίστη,
<hom.od 11.31>	ῥέξειν ἐν μεγάροισι πυρήν τ' ἐμπλησέμεν ἐσθλῶν,
<hom.od 11.32>	Τειρεσίῃ δ' ἀπάνευθεν ὄιν ἱερευσέμεν οἴῳ
<hom.od 11.33>	παμμέλαν', ὃς μήλοισι μεταπρέπει ἡμετέροισι.
<hom.od 11.34>	τοὺς δ' ἐπεὶ εὐχωλῇσι λιτῇσί τε, ἔθνεα νεκρῶν,
<hom.od 11.35>	ἐλλισάμην,  τὰ δὲ μῆλα λαβὼν ἀπεδειροτόμησα
<hom.od 11.36>	ἐς βόθρον, ῥέε δ' αἷμα κελαινεφές: αἱ δ' ἀγέροντο
<hom.od 11.37>	ψυχαὶ ὑπὲξ ̓Ερέβευς νεκύων κατατεθνηώτων.
<hom.od 11.38>	νύμφαι τ' ἠίθεοί τε πολύτλητοί τε γέροντες
<hom.od 11.39>	παρθενικαί τ' ἀταλαὶ νεοπενθέα θυμὸν ἔχουσαι,
<hom.od 11.40>	πολλοὶ δ' οὐτάμενοι χαλκήρεσιν ἐγχείῃσιν,
<hom.od 11.41>	ἄνδρες ἀρηίφατοι βεβροτωμένα τεύχε' ἔχοντες:
<hom.od 11.42>	οἳ πολλοὶ περὶ βόθρον ἐφοίτων ἄλλοθεν ἄλλος
<hom.od 11.43>	θεσπεσίῃ ἰαχῇ: ἐμὲ δὲ χλωρὸν δέος ᾕρει.
<hom.od 11.44>	δὴ τότ' ἔπειθ' ἑτάροισιν ἐποτρύνας ἐκέλευσα
<hom.od 11.45>	μῆλα,  τὰ δὴ κατέκειτ' ἐσφαγμένα νηλέι χαλκῷ,
<hom.od 11.46>	δείραντας κατακῆαι, ἐπεύξασθαι δὲ θεοῖσιν,
<hom.od 11.47>	ἰφθίμῳ τ' ̓Αί̈δῃ καὶ ἐπαινῇ Περσεφονείῃ:
<hom.od 11.48>	αὐτὸς δὲ ξίφος ὀξὺ ἐρυσσάμενος παρὰ μηροῦ
<hom.od 11.49>	ἥμην, οὐδ' εἴων νεκύων ἀμενηνὰ κάρηνα
<hom.od 11.50>	αἵματος ἆσσον ἴμεν,  πρὶν Τειρεσίαο πυθέσθαι.

<hom.od 11.51>	“πρώτη δὲ ψυχὴ ̓Ελπήνορος ἦλθεν ἑταίρου:
<hom.od 11.52>	οὐ γάρ πω ἐτέθαπτο ὑπὸ χθονὸς εὐρυοδείης:
<hom.od 11.53>	σῶμα γὰρ ἐν Κίρκης μεγάρῳ κατελείπομεν ἡμεῖς
<hom.od 11.54>	ἄκλαυτον καὶ ἄθαπτον, ἐπεὶ πόνος ἄλλος ἔπειγε.
<hom.od 11.55>	τὸν μὲν ἐγὼ δάκρυσα ἰδὼν ἐλέησά τε θυμῷ,
<hom.od 11.56>	καί μιν φωνήσας ἔπεα πτερόεντα προσηύδων:

<hom.od 11.57>	“̓Ελπῆνορ, πῶς ἦλθες ὑπὸ ζόφον ἠερόεντα;
<hom.od 11.58>	ἔφθης πεζὸς ἰὼν ἢ ἐγὼ σὺν νηὶ μελαίνῃ.

<hom.od 11.59>	“ὣς ἐφάμην, ὁ δέ μ' οἰμώξας ἠμείβετο μύθῳ:
<hom.od 11.60>	‘διογενὲς Λαερτιάδη,  πολυμήχαν' ̓Οδυσσεῦ,
<hom.od 11.61>	ἆσέ με δαίμονος αἶσα κακὴ καὶ ἀθέσφατος οἶνος.
<hom.od 11.62>	Κίρκης δ' ἐν μεγάρῳ καταλέγμενος οὐκ ἐνόησα
<hom.od 11.63>	ἄψορρον καταβῆναι ἰὼν ἐς κλίμακα μακρήν,
<hom.od 11.64>	ἀλλὰ καταντικρὺ τέγεος πέσον: ἐκ δέ μοι αὐχὴν
<hom.od 11.65>	ἀστραγάλων ἐάγη,  ψυχὴ δ' ̓́Αϊδόσδε κατῆλθε.
<hom.od 11.66>	νῦν δέ σε τῶν ὄπιθεν γουνάζομαι, οὐ παρεόντων,
<hom.od 11.67>	πρός τ' ἀλόχου καὶ πατρός, ὅ ς' ἔτρεφε τυτθὸν ἐόντα,
<hom.od 11.68>	Τηλεμάχου θ', ὃν μοῦνον ἐνὶ μεγάροισιν ἔλειπες:
<hom.od 11.69>	οἶδα γὰρ ὡς ἐνθένδε κιὼν δόμου ἐξ ̓Αίδαο
<hom.od 11.70>	νῆσον ἐς Αἰαίην σχήσεις ἐυεργέα νῆα:
<hom.od 11.71>	ἔνθα ς' ἔπειτα, ἄναξ, κέλομαι μνήσασθαι ἐμεῖο.
<hom.od 11.72>	μή μ' ἄκλαυτον ἄθαπτον ἰὼν ὄπιθεν καταλείπειν
<hom.od 11.73>	νοσφισθείς, μή τοί τι θεῶν μήνιμα γένωμαι,
<hom.od 11.74>	ἀλλά με κακκῆαι σὺν τεύχεσιν, ἅσσα μοι ἔστιν,
<hom.od 11.75>	σῆμά τέ μοι χεῦαι πολιῆς ἐπὶ θινὶ θαλάσσης,
<hom.od 11.76>	ἀνδρὸς δυστήνοιο καὶ ἐσσομένοισι πυθέσθαι.
<hom.od 11.77>	ταῦτά τέ μοι τελέσαι πῆξαί τ' ἐπὶ τύμβῳ ἐρετμόν,
<hom.od 11.78>	τῷ καὶ ζωὸς ἔρεσσον ἐὼν μετ' ἐμοῖς ἑτάροισιν.’

<hom.od 11.79>	“ὣς ἔφατ', αὐτὰρ ἐγώ μιν ἀμειβόμενος προσέειπον:
<hom.od 11.80>	‘ταῦτά τοι,  ὦ δύστηνε, τελευτήσω τε καὶ ἔρξω.’

<hom.od 11.81>	“νῶι μὲν ὣς ἐπέεσσιν ἀμειβομένω στυγεροῖσιν
<hom.od 11.82>	ἥμεθ', ἐγὼ μὲν ἄνευθεν ἐφ' αἵματι φάσγανον ἴσχων,
<hom.od 11.83>	εἴδωλον δ' ἑτέρωθεν ἑταίρου πόλλ' ἀγόρευεν:

<hom.od 11.84>	“ἦλθε δ' ἐπὶ ψυχὴ μητρὸς κατατεθνηυίης,
<hom.od 11.85>	Αὐτολύκου θυγάτηρ μεγαλήτορος ̓Αντίκλεια,
<hom.od 11.86>	τὴν ζωὴν κατέλειπον ἰὼν εἰς ̓́Ιλιον ἱρήν.
<hom.od 11.87>	τὴν μὲν ἐγὼ δάκρυσα ἰδὼν ἐλέησά τε θυμῷ:
<hom.od 11.88>	ἀλλ' οὐδ' ὣς εἴων προτέρην, πυκινόν περ ἀχεύων,
<hom.od 11.89>	αἵματος ἆσσον ἴμεν, πρὶν Τειρεσίαο πυθέσθαι.

<hom.od 11.90>	“ἦλθε δ' ἐπὶ ψυχὴ Θηβαίου Τειρεσίαο
<hom.od 11.91>	χρύσεον σκῆπτρον ἔχων, ἐμὲ δ' ἔγνω καὶ προσέειπεν:
<hom.od 11.92>	‘διογενὲς Λαερτιάδη, πολυμήχαν' ̓Οδυσσεῦ,
<hom.od 11.93>	τίπτ' αὖτ', ὦ δύστηνε, λιπὼν φάος ἠελίοιο
<hom.od 11.94>	ἤλυθες, ὄφρα ἴδῃ νέκυας καὶ ἀτερπέα χῶρον;
<hom.od 11.95>	ἀλλ' ἀποχάζεο βόθρου,  ἄπισχε δὲ φάσγανον ὀξύ,
<hom.od 11.96>	αἵματος ὄφρα πίω καί τοι νημερτέα εἴπω.’

<hom.od 11.97>	“ὣς φάτ', ἐγὼ δ' ἀναχασσάμενος ξίφος ἀργυρόηλον
<hom.od 11.98>	κουλεῷ ἐγκατέπηξ'. ὁ δ' ἐπεὶ πίεν αἷμα κελαινόν,
<hom.od 11.99>	καὶ τότε δή μ' ἐπέεσσι προσηύδα μάντις ἀμύμων:

<hom.od 11.100>	“‘νόστον δίζηαι μελιηδέα,  φαίδιμ' ̓Οδυσσεῦ:
<hom.od 11.101>	τὸν δέ τοι ἀργαλέον θήσει θεός: οὐ γὰρ ὀίω
<hom.od 11.102>	λήσειν ἐννοσίγαιον, ὅ τοι κότον ἔνθετο θυμῷ
<hom.od 11.103>	χωόμενος ὅτι οἱ υἱὸν φίλον ἐξαλάωσας.
<hom.od 11.104>	ἀλλ' ἔτι μέν κε καὶ ὣς κακά περ πάσχοντες ἵκοισθε,
<hom.od 11.105>	αἴ κ' ἐθέλῃς σὸν θυμὸν ἐρυκακέειν καὶ ἑταίρων,
<hom.od 11.106>	ὁππότε κε πρῶτον πελάσῃς ἐυεργέα νῆα
<hom.od 11.107>	Θρινακίῃ νήσῳ, προφυγὼν ἰοειδέα πόντον,
<hom.od 11.108>	βοσκομένας δ' εὕρητε βόας καὶ ἴφια μῆλα
<hom.od 11.109>	̓Ηελίου, ὃς πάντ' ἐφορᾷ καὶ πάντ' ἐπακούει.
<hom.od 11.110>	τὰς εἰ μέν κ' ἀσινέας ἐάᾳς νόστου τε μέδηαι,
<hom.od 11.111>	καί κεν ἔτ' εἰς ̓Ιθάκην κακά περ πάσχοντες ἵκοισθε:
<hom.od 11.112>	εἰ δέ κε σίνηαι, τότε τοι τεκμαίρομ' ὄλεθρον,
<hom.od 11.113>	νηί τε καὶ ἑτάροις. αὐτὸς δ' εἴ πέρ κεν ἀλύξῃς,
<hom.od 11.114>	ὀψὲ κακῶς νεῖαι, ὀλέσας ἄπο πάντας ἑταίρους,
<hom.od 11.115>	νηὸς ἐπ' ἀλλοτρίης: δήεις δ' ἐν πήματα οἴκῳ,
<hom.od 11.116>	ἄνδρας ὑπερφιάλους, οἵ τοι βίοτον κατέδουσι
<hom.od 11.117>	μνώμενοι ἀντιθέην ἄλοχον καὶ ἕδνα διδόντες.
<hom.od 11.118>	ἀλλ' ἦ τοι κείνων γε βίας ἀποτίσεαι ἐλθών:
<hom.od 11.119>	αὐτὰρ ἐπὴν μνηστῆρας ἐνὶ μεγάροισι τεοῖσι
<hom.od 11.120>	κτείνῃς ἠὲ δόλῳ ἢ ἀμφαδὸν ὀξέι χαλκῷ,
<hom.od 11.121>	ἔρχεσθαι δὴ ἔπειτα λαβὼν ἐυῆρες ἐρετμόν,
<hom.od 11.122>	εἰς ὅ κε τοὺς ἀφίκηαι οἳ οὐκ ἴσασι θάλασσαν
<hom.od 11.123>	ἀνέρες, οὐδέ θ' ἅλεσσι μεμιγμένον εἶδαρ ἔδουσιν:
<hom.od 11.124>	οὐδ' ἄρα τοί γ' ἴσασι νέας φοινικοπαρῄους
<hom.od 11.125>	οὐδ' ἐυήρε' ἐρετμά,  τά τε πτερὰ νηυσὶ πέλονται.
<hom.od 11.126>	σῆμα δέ τοι ἐρέω μάλ' ἀριφραδές, οὐδέ σε λήσει:
<hom.od 11.127>	ὁππότε κεν δή τοι συμβλήμενος ἄλλος ὁδίτης
<hom.od 11.128>	φήῃ ἀθηρηλοιγὸν ἔχειν ἀνὰ φαιδίμῳ ὤμῳ,
<hom.od 11.129>	καὶ τότε δὴ γαίῃ πήξας ἐυῆρες ἐρετμόν,
<hom.od 11.130>	ῥέξας ἱερὰ καλὰ Ποσειδάωνι ἄνακτι,
<hom.od 11.131>	ἀρνειὸν ταῦρόν τε συῶν τ' ἐπιβήτορα κάπρον,
<hom.od 11.132>	οἴκαδ' ἀποστείχειν ἔρδειν θ' ἱερᾶς ἑκατόμβας
<hom.od 11.133>	ἀθανάτοισι θεοῖσι, τοὶ οὐρανὸν εὐρὺν ἔχουσι,
<hom.od 11.134>	πᾶσι μάλ' ἑξείης. θάνατος δέ τοι ἐξ ἁλὸς αὐτῷ
<hom.od 11.135>	ἀβληχρὸς μάλα τοῖος ἐλεύσεται,  ὅς κέ σε πέφνῃ
<hom.od 11.136>	γήραι ὕπο λιπαρῷ ἀρημένον: ἀμφὶ δὲ λαοὶ
<hom.od 11.137>	ὄλβιοι ἔσσονται. τὰ δέ τοι νημερτέα εἴρω.’

<hom.od 11.138>	“ὣς ἔφατ', αὐτὰρ ἐγώ μιν ἀμειβόμενος προσέειπον:
<hom.od 11.139>	“Τειρεσίη, τὰ μὲν ἄρ που ἐπέκλωσαν θεοὶ αὐτοί.
<hom.od 11.140>	ἀλλ' ἄγε μοι τόδε εἰπὲ καὶ ἀτρεκέως κατάλεξον:
<hom.od 11.141>	μητρὸς τήνδ' ὁρόω ψυχὴν κατατεθνηυίης:
<hom.od 11.142>	ἡ δ' ἀκέους' ἧσται σχεδὸν αἵματος, οὐδ' ἑὸν υἱὸν
<hom.od 11.143>	ἔτλη ἐσάντα ἰδεῖν οὐδὲ προτιμυθήσασθαι.
<hom.od 11.144>	εἰπέ, ἄναξ, πῶς κέν με ἀναγνοίη τὸν ἐόντα;”

<hom.od 11.145>	“ὣς ἐφάμην, ὁ δέ μ' αὐτίκ' ἀμειβόμενος προσέειπεν:
<hom.od 11.146>	“ῥηί̈διόν τοι ἔπος ἐρέω καὶ ἐπὶ φρεσὶ θήσω.
<hom.od 11.147>	ὅν τινα μέν κεν ἐᾷς νεκύων κατατεθνηώτων
<hom.od 11.148>	αἵματος ἆσσον ἴμεν, ὁ δέ τοι νημερτὲς ἐνίψει:
<hom.od 11.149>	ᾧ δέ κ' ἐπιφθονέῃς, ὁ δέ τοι πάλιν εἶσιν ὀπίσσω.’

<hom.od 11.150>	“ὣς φαμένη ψυχὴ μὲν ἔβη δόμον ̓́Αϊδος εἴσω
<hom.od 11.151>	Τειρεσίαο ἄνακτος, ἐπεὶ κατὰ θέσφατ' ἔλεξεν:
<hom.od 11.152>	αὐτὰρ ἐγὼν αὐτοῦ μένον ἔμπεδον, ὄφρ' ἐπὶ μήτηρ
<hom.od 11.153>	ἤλυθε καὶ πίεν αἷμα κελαινεφές: αὐτίκα δ' ἔγνω,
<hom.od 11.154>	καί μ' ὀλοφυρομένη ἔπεα πτερόεντα προσηύδα:

<hom.od 11.155>	“‘τέκνον ἐμόν,  πῶς ἦλθες ὑπὸ ζόφον ἠερόεντα
<hom.od 11.156>	ζωὸς ἐών; χαλεπὸν δὲ τάδε ζωοῖσιν ὁρᾶσθαι.
<hom.od 11.157>	μέσσῳ γὰρ μεγάλοι ποταμοὶ καὶ δεινὰ ῥέεθρα,
<hom.od 11.158>	̓Ωκεανὸς μὲν πρῶτα, τὸν οὔ πως ἔστι περῆσαι
<hom.od 11.159>	πεζὸν ἐόντ', ἢν μή τις ἔχῃ ἐυεργέα νῆα.
<hom.od 11.160>	ἦ νῦν δὴ Τροίηθεν ἀλώμενος ἐνθάδ' ἱκάνεις
<hom.od 11.161>	νηί τε καὶ ἑτάροισι πολὺν χρόνον; οὐδέ πω ἦλθες
<hom.od 11.162>	εἰς ̓Ιθάκην, οὐδ' εἶδες ἐνὶ μεγάροισι γυναῖκα;”

<hom.od 11.163>	“ὣς ἔφατ', αὐτὰρ ἐγώ μιν ἀμειβόμενος προσέειπον:
<hom.od 11.164>	‘μῆτερ ἐμή, χρειώ με κατήγαγεν εἰς ̓Αίδαο
<hom.od 11.165>	ψυχῇ χρησόμενον Θηβαίου Τειρεσίαο:
<hom.od 11.166>	οὐ γάρ πω σχεδὸν ἦλθον ̓Αχαιί̈δος, οὐδέ πω ἁμῆς
<hom.od 11.167>	γῆς ἐπέβην, ἀλλ' αἰὲν ἔχων ἀλάλημαι ὀιζύν,
<hom.od 11.168>	ἐξ οὗ τὰ πρώτισθ' ἑπόμην ̓Αγαμέμνονι δίῳ
<hom.od 11.169>	̓́Ιλιον εἰς ἐύπωλον, ἵνα Τρώεσσι μαχοίμην.
<hom.od 11.170>	ἀλλ' ἄγε μοι τόδε εἰπὲ καὶ ἀτρεκέως κατάλεξον:
<hom.od 11.171>	τίς νύ σε κὴρ ἐδάμασσε τανηλεγέος θανάτοιο;
<hom.od 11.172>	ἦ δολιχὴ νοῦσος, ἦ ̓́Αρτεμις ἰοχέαιρα
<hom.od 11.173>	οἷς ἀγανοῖς βελέεσσιν ἐποιχομένη κατέπεφνεν;
<hom.od 11.174>	εἰπὲ δέ μοι πατρός τε καὶ υἱέος, ὃν κατέλειπον,
<hom.od 11.175>	ἢ ἔτι πὰρ κείνοισιν ἐμὸν γέρας,  ἦέ τις ἤδη
<hom.od 11.176>	ἀνδρῶν ἄλλος ἔχει, ἐμὲ δ' οὐκέτι φασὶ νέεσθαι.
<hom.od 11.177>	εἰπὲ δέ μοι μνηστῆς ἀλόχου βουλήν τε νόον τε,
<hom.od 11.178>	ἠὲ μένει παρὰ παιδὶ καὶ ἔμπεδα πάντα φυλάσσει
<hom.od 11.179>	ἦ ἤδη μιν ἔγημεν ̓Αχαιῶν ὅς τις ἄριστος.’

<hom.od 11.180>	“ὣς ἐφάμην,  ἡ δ' αὐτίκ' ἀμείβετο πότνια μήτηρ:
<hom.od 11.181>	‘καὶ λίην κείνη γε μένει τετληότι θυμῷ
<hom.od 11.182>	σοῖσιν ἐνὶ μεγάροισιν: ὀιζυραὶ δέ οἱ αἰεὶ
<hom.od 11.183>	φθίνουσιν νύκτες τε καὶ ἤματα δάκρυ χεούσῃ.
<hom.od 11.184>	σὸν δ' οὔ πώ τις ἔχει καλὸν γέρας, ἀλλὰ ἕκηλος
<hom.od 11.185>	Τηλέμαχος τεμένεα νέμεται καὶ δαῖτας ἐίσας
<hom.od 11.186>	δαίνυται, ἃς ἐπέοικε δικασπόλον ἄνδρ' ἀλεγύνειν:
<hom.od 11.187>	πάντες γὰρ καλέουσι. πατὴρ δὲ σὸς αὐτόθι μίμνει
<hom.od 11.188>	ἀγρῷ, οὐδὲ πόλινδε κατέρχεται. οὐδέ οἱ εὐναὶ
<hom.od 11.189>	δέμνια καὶ χλαῖναι καὶ ῥήγεα σιγαλόεντα,
<hom.od 11.190>	ἀλλ' ὅ γε χεῖμα μὲν εὕδει ὅθι δμῶες ἐνὶ οἴκῳ,
<hom.od 11.191>	ἐν κόνι ἄγχι πυρός, κακὰ δὲ χροὶ̈ εἵματα εἷται:
<hom.od 11.192>	αὐτὰρ ἐπὴν ἔλθῃσι θέρος τεθαλυῖά τ' ὀπώρη,
<hom.od 11.193>	πάντῃ οἱ κατὰ γουνὸν ἀλωῆς οἰνοπέδοιο
<hom.od 11.194>	φύλλων κεκλιμένων χθαμαλαὶ βεβλήαται εὐναί.
<hom.od 11.195>	ἔνθ' ὅ γε κεῖτ' ἀχέων,  μέγα δὲ φρεσὶ πένθος ἀέξει
<hom.od 11.196>	σὸν νόστον ποθέων, χαλεπὸν δ' ἐπὶ γῆρας ἱκάνει.
<hom.od 11.197>	οὕτω γὰρ καὶ ἐγὼν ὀλόμην καὶ πότμον ἐπέσπον:
<hom.od 11.198>	οὔτ' ἐμέ γ' ἐν μεγάροισιν ἐύσκοπος ἰοχέαιρα
<hom.od 11.199>	οἷς ἀγανοῖς βελέεσσιν ἐποιχομένη κατέπεφνεν,
<hom.od 11.200>	οὔτε τις οὖν μοι νοῦσος ἐπήλυθεν,  ἥ τε μάλιστα
<hom.od 11.201>	τηκεδόνι στυγερῇ μελέων ἐξείλετο θυμόν:
<hom.od 11.202>	ἀλλά με σός τε πόθος σά τε μήδεα, φαίδιμ' ̓Οδυσσεῦ,
<hom.od 11.203>	σή τ' ἀγανοφροσύνη μελιηδέα θυμὸν ἀπηύρα.’

<hom.od 11.204>	“ὣς ἔφατ', αὐτὰρ ἐγώ γ' ἔθελον φρεσὶ μερμηρίξας
<hom.od 11.205>	μητρὸς ἐμῆς ψυχὴν ἑλέειν κατατεθνηυίης.
<hom.od 11.206>	τρὶς μὲν ἐφωρμήθην, ἑλέειν τέ με θυμὸς ἀνώγει,
<hom.od 11.207>	τρὶς δέ μοι ἐκ χειρῶν σκιῇ εἴκελον ἢ καὶ ὀνείρῳ
<hom.od 11.208>	ἔπτατ'. ἐμοὶ δ' ἄχος ὀξὺ γενέσκετο κηρόθι μᾶλλον,
<hom.od 11.209>	καί μιν φωνήσας ἔπεα πτερόεντα προσηύδων:

<hom.od 11.210>	“‘μῆτερ ἐμή,  τί νύ μ' οὐ μίμνεις ἑλέειν μεμαῶτα,
<hom.od 11.211>	ὄφρα καὶ εἰν ̓Αίδαο φίλας περὶ χεῖρε βαλόντε
<hom.od 11.212>	ἀμφοτέρω κρυεροῖο τεταρπώμεσθα γόοιο;
<hom.od 11.213>	ἦ τί μοι εἴδωλον τόδ' ἀγαυὴ Περσεφόνεια
<hom.od 11.214>	ὤτρυν', ὄφρ' ἔτι μᾶλλον ὀδυρόμενος στεναχίζω;“

<hom.od 11.215>	“ὣς ἐφάμην,  ἡ δ' αὐτίκ' ἀμείβετο πότνια μήτηρ:
<hom.od 11.216>	‘ὤ μοι, τέκνον ἐμόν, περὶ πάντων κάμμορε φωτῶν,
<hom.od 11.217>	οὔ τί σε Περσεφόνεια Διὸς θυγάτηρ ἀπαφίσκει,
<hom.od 11.218>	ἀλλ' αὕτη δίκη ἐστὶ βροτῶν, ὅτε τίς κε θάνῃσιν:
<hom.od 11.219>	οὐ γὰρ ἔτι σάρκας τε καὶ ὀστέα ἶνες ἔχουσιν,
<hom.od 11.220>	ἀλλὰ τὰ μέν τε πυρὸς κρατερὸν μένος αἰθομένοιο
<hom.od 11.221>	δαμνᾷ, ἐπεί κε πρῶτα λίπῃ λεύκ' ὀστέα θυμός,
<hom.od 11.222>	ψυχὴ δ' ἠύτ' ὄνειρος ἀποπταμένη πεπότηται.
<hom.od 11.223>	ἀλλὰ φόωσδε τάχιστα λιλαίεο: ταῦτα δὲ πάντα
<hom.od 11.224>	ἴσθ', ἵνα καὶ μετόπισθε τεῇ εἴπῃσθα γυναικί.’

<hom.od 11.225>	“νῶι μὲν ὣς ἐπέεσσιν ἀμειβόμεθ',  αἱ δὲ γυναῖκες
<hom.od 11.226>	ἤλυθον, ὤτρυνεν γὰρ ἀγαυὴ Περσεφόνεια,
<hom.od 11.227>	ὅσσαι ἀριστήων ἄλοχοι ἔσαν ἠδὲ θύγατρες.
<hom.od 11.228>	αἱ δ' ἀμφ' αἷμα κελαινὸν ἀολλέες ἠγερέθοντο,
<hom.od 11.229>	αὐτὰρ ἐγὼ βούλευον ὅπως ἐρέοιμι ἑκάστην.
<hom.od 11.230>	ἥδε δέ μοι κατὰ θυμὸν ἀρίστη φαίνετο βουλή:
<hom.od 11.231>	σπασσάμενος τανύηκες ἄορ παχέος παρὰ μηροῦ
<hom.od 11.232>	οὐκ εἴων πίνειν ἅμα πάσας αἷμα κελαινόν.
<hom.od 11.233>	αἱ δὲ προμνηστῖναι ἐπήισαν, ἠδὲ ἑκάστη
<hom.od 11.234>	ὃν γόνον ἐξαγόρευεν: ἐγὼ δ' ἐρέεινον ἁπάσας.

<hom.od 11.235>	“ἔνθ' ἦ τοι πρώτην Τυρὼ ἴδον εὐπατέρειαν,
<hom.od 11.236>	ἣ φάτο Σαλμωνῆος ἀμύμονος ἔκγονος εἶναι,
<hom.od 11.237>	φῆ δὲ Κρηθῆος γυνὴ ἔμμεναι Αἰολίδαο:
<hom.od 11.238>	ἣ ποταμοῦ ἠράσσατ' ̓Ενιπῆος θείοιο,
<hom.od 11.239>	ὃς πολὺ κάλλιστος ποταμῶν ἐπὶ γαῖαν ἵησι,
<hom.od 11.240>	καί ῥ' ἐπ' ̓Ενιπῆος πωλέσκετο καλὰ ῥέεθρα.
<hom.od 11.241>	τῷ δ' ἄρα εἰσάμενος γαιήοχος ἐννοσίγαιος
<hom.od 11.242>	ἐν προχοῇς ποταμοῦ παρελέξατο δινήεντος:
<hom.od 11.243>	πορφύρεον δ' ἄρα κῦμα περιστάθη, οὔρεϊ ἶσον,
<hom.od 11.244>	κυρτωθέν, κρύψεν δὲ θεὸν θνητήν τε γυναῖκα.
<hom.od 11.245>	λῦσε δὲ παρθενίην ζώνην,  κατὰ δ' ὕπνον ἔχευεν.
<hom.od 11.246>	αὐτὰρ ἐπεί ῥ' ἐτέλεσσε θεὸς φιλοτήσια ἔργα,
<hom.od 11.247>	ἔν τ' ἄρα οἱ φῦ χειρί, ἔπος τ' ἔφατ' ἔκ τ' ὀνόμαζε:

<hom.od 11.248>	“‘χαῖρε, γύναι, φιλότητι: περιπλομένου δ' ἐνιαυτοῦ
<hom.od 11.249>	τέξεις ἀγλαὰ τέκνα, ἐπεὶ οὐκ ἀποφώλιοι εὐναὶ
<hom.od 11.250>	ἀθανάτων: σὺ δὲ τοὺς κομέειν ἀτιταλλέμεναί τε.
<hom.od 11.251>	νῦν δ' ἔρχευ πρὸς δῶμα, καὶ ἴσχεο μηδ' ὀνομήνῃς:
<hom.od 11.252>	αὐτὰρ ἐγώ τοί εἰμι Ποσειδάων ἐνοσίχθων.’

<hom.od 11.253>	“ὣς εἰπὼν ὑπὸ πόντον ἐδύσετο κυμαίνοντα.
<hom.od 11.254>	ἡ δ' ὑποκυσαμένη Πελίην τέκε καὶ Νηλῆα,
<hom.od 11.255>	τὼ κρατερὼ θεράποντε Διὸς μεγάλοιο γενέσθην
<hom.od 11.256>	ἀμφοτέρω: Πελίης μὲν ἐν εὐρυχόρῳ ̓Ιαωλκῷ
<hom.od 11.257>	ναῖε πολύρρηνος, ὁ δ' ἄρ' ἐν Πύλῳ ἠμαθόεντι.
<hom.od 11.258>	τοὺς δ' ἑτέρους Κρηθῆι τέκεν βασίλεια γυναικῶν,
<hom.od 11.259>	Αἴσονά τ' ἠδὲ Φέρητ' ̓Αμυθάονά θ' ἱππιοχάρμην.

<hom.od 11.260>	“τὴν δὲ μετ' ̓Αντιόπην ἴδον,  ̓Ασωποῖο θύγατρα,
<hom.od 11.261>	ἣ δὴ καὶ Διὸς εὔχετ' ἐν ἀγκοίνῃσιν ἰαῦσαι,
<hom.od 11.262>	καί ῥ' ἔτεκεν δύο παῖδ', ̓Αμφίονά τε Ζῆθόν τε,
<hom.od 11.263>	οἳ πρῶτοι Θήβης ἕδος ἔκτισαν ἑπταπύλοιο,
<hom.od 11.264>	πύργωσάν τ', ἐπεὶ οὐ μὲν ἀπύργωτόν γ' ἐδύναντο
<hom.od 11.265>	ναιέμεν εὐρύχορον Θήβην,  κρατερώ περ ἐόντε.

<hom.od 11.266>	“τὴν δὲ μετ' ̓Αλκμήνην ἴδον, ̓Αμφιτρύωνος ἄκοιτιν,
<hom.od 11.267>	ἥ ῥ' ̔Ηρακλῆα θρασυμέμνονα θυμολέοντα
<hom.od 11.268>	γείνατ' ἐν ἀγκοίνῃσι Διὸς μεγάλοιο μιγεῖσα:
<hom.od 11.269>	καὶ Μεγάρην, Κρείοντος ὑπερθύμοιο θύγατρα,
<hom.od 11.270>	τὴν ἔχεν ̓Αμφιτρύωνος υἱὸς μένος αἰὲν ἀτειρής.

<hom.od 11.271>	“μητέρα τ' Οἰδιπόδαο ἴδον, καλὴν ̓Επικάστην,
<hom.od 11.272>	ἣ μέγα ἔργον ἔρεξεν ἀιδρείῃσι νόοιο
<hom.od 11.273>	γημαμένη ᾧ υἷι: ὁ δ' ὃν πατέρ' ἐξεναρίξας
<hom.od 11.274>	γῆμεν: ἄφαρ δ' ἀνάπυστα θεοὶ θέσαν ἀνθρώποισιν.
<hom.od 11.275>	ἀλλ' ὁ μὲν ἐν Θήβῃ πολυηράτῳ ἄλγεα πάσχων
<hom.od 11.276>	Καδμείων ἤνασσε θεῶν ὀλοὰς διὰ βουλάς:
<hom.od 11.277>	ἡ δ' ἔβη εἰς ̓Αίδαο πυλάρταο κρατεροῖο,
<hom.od 11.278>	ἁψαμένη βρόχον αἰπὺν ἀφ' ὑψηλοῖο μελάθρου,
<hom.od 11.279>	ᾧ ἄχεϊ σχομένη: τῷ δ' ἄλγεα κάλλιπ' ὀπίσσω
<hom.od 11.280>	πολλὰ μάλ',  ὅσσα τε μητρὸς ̓Ερινύες ἐκτελέουσιν.

<hom.od 11.281>	“καὶ Χλῶριν εἶδον περικαλλέα, τήν ποτε Νηλεὺς
<hom.od 11.282>	γῆμεν ἑὸν διὰ κάλλος, ἐπεὶ πόρε μυρία ἕδνα,
<hom.od 11.283>	ὁπλοτάτην κούρην ̓Αμφίονος ̓Ιασίδαο,
<hom.od 11.284>	ὅς ποτ' ἐν ̓Ορχομενῷ Μινυείῳ ἶφι ἄνασσεν:
<hom.od 11.285>	ἡ δὲ Πύλου βασίλευε,  τέκεν δέ οἱ ἀγλαὰ τέκνα,
<hom.od 11.286>	Νέστορά τε Χρόνιον τε Περικλύμενόν τ' ἀγέρωχον.
<hom.od 11.287>	τοῖσι δ' ἐπ' ἰφθίμην Πηρὼ τέκε, θαῦμα βροτοῖσι,
<hom.od 11.288>	τὴν πάντες μνώοντο περικτίται: οὐδ' ἄρα Νηλεὺς
<hom.od 11.289>	τῷ ἐδίδου ὃς μὴ ἕλικας βόας εὐρυμετώπους
<hom.od 11.290>	ἐκ Φυλάκης ἐλάσειε βίης ̓Ιφικληείης
<hom.od 11.291>	ἀργαλέας: τὰς δ' οἶος ὑπέσχετο μάντις ἀμύμων
<hom.od 11.292>	ἐξελάαν: χαλεπὴ δὲ θεοῦ κατὰ μοῖρα πέδησε,
<hom.od 11.293>	δεσμοί τ' ἀργαλέοι καὶ βουκόλοι ἀγροιῶται.
<hom.od 11.294>	ἀλλ' ὅτε δὴ μῆνές τε καὶ ἡμέραι ἐξετελεῦντο
<hom.od 11.295>	ἂψ περιτελλομένου ἔτεος καὶ ἐπήλυθον ὧραι,
<hom.od 11.296>	καὶ τότε δή μιν ἔλυσε βίη ̓Ιφικληείη,
<hom.od 11.297>	θέσφατα πάντ' εἰπόντα: Διὸς δ' ἐτελείετο βουλή.

<hom.od 11.298>	“καὶ Λήδην εἶδον, τὴν Τυνδαρέου παράκοιτιν,
<hom.od 11.299>	ἥ ῥ' ὑπὸ Τυνδαρέῳ κρατερόφρονε γείνατο παῖδε,
<hom.od 11.300>	Κάστορά θ' ἱππόδαμον καὶ πὺξ ἀγαθὸν Πολυδεύκεα,
<hom.od 11.301>	τοὺς ἄμφω ζωοὺς κατέχει φυσίζοος αἶα:
<hom.od 11.302>	οἳ καὶ νέρθεν γῆς τιμὴν πρὸς Ζηνὸς ἔχοντες
<hom.od 11.303>	ἄλλοτε μὲν ζώους' ἑτερήμεροι, ἄλλοτε δ' αὖτε
<hom.od 11.304>	τεθνᾶσιν: τιμὴν δὲ λελόγχασιν ἶσα θεοῖσι.

<hom.od 11.305>	“τὴν δὲ μετ' ̓Ιφιμέδειαν,  ̓Αλωῆος παράκοιτιν
<hom.od 11.306>	εἴσιδον, ἣ δὴ φάσκε Ποσειδάωνι μιγῆναι,
<hom.od 11.307>	καί ῥ' ἔτεκεν δύο παῖδε, μινυνθαδίω δ' ἐγενέσθην,
<hom.od 11.308>	̓͂Ωτόν τ' ἀντίθεον τηλεκλειτόν τ' ̓Εφιάλτην,
<hom.od 11.309>	οὓς δὴ μηκίστους θρέψε ζείδωρος ἄρουρα
<hom.od 11.310>	καὶ πολὺ καλλίστους μετά γε κλυτὸν ̓Ωρίωνα:
<hom.od 11.311>	ἐννέωροι γὰρ τοί γε καὶ ἐννεαπήχεες ἦσαν
<hom.od 11.312>	εὖρος, ἀτὰρ μῆκός γε γενέσθην ἐννεόργυιοι.
<hom.od 11.313>	οἵ ῥα καὶ ἀθανάτοισιν ἀπειλήτην ἐν ̓Ολύμπῳ
<hom.od 11.314>	φυλόπιδα στήσειν πολυάικος πολέμοιο.
<hom.od 11.315>	̓́Οσσαν ἐπ' Οὐλύμπῳ μέμασαν θέμεν, αὐτὰρ ἐπ' ̓́Οσσῃ
<hom.od 11.316>	Πήλιον εἰνοσίφυλλον,  ἵν' οὐρανὸς ἀμβατὸς εἴη.
<hom.od 11.317>	καί νύ κεν ἐξετέλεσσαν, εἰ ἥβης μέτρον ἵκοντο:
<hom.od 11.318>	ἀλλ' ὄλεσεν Διὸς υἱός, ὃν ἠύκομος τέκε Λητώ,
<hom.od 11.319>	ἀμφοτέρω, πρίν σφωιν ὑπὸ κροτάφοισιν ἰούλους
<hom.od 11.320>	ἀνθῆσαι πυκάσαι τε γένυς ἐυανθέι λάχνῃ.

<hom.od 11.321>	“Φαίδρην τε Πρόκριν τε ἴδον καλήν τ' ̓Αριάδνην,
<hom.od 11.322>	κούρην Μίνωος ὀλοόφρονος, ἥν ποτε Θησεὺς
<hom.od 11.323>	ἐκ Κρήτης ἐς γουνὸν ̓Αθηνάων ἱεράων
<hom.od 11.324>	ἦγε μέν, οὐδ' ἀπόνητο: πάρος δέ μιν ̓́Αρτεμις ἔκτα
<hom.od 11.325>	Δίῃ ἐν ἀμφιρύτῃ Διονύσου μαρτυρίῃσιν.

<hom.od 11.326>	“Μαῖράν τε Κλυμένην τε ἴδον στυγερήν τ' ̓Εριφύλην,
<hom.od 11.327>	ἣ χρυσὸν φίλου ἀνδρὸς ἐδέξατο τιμήεντα.
<hom.od 11.328>	πάσας δ' οὐκ ἂν ἐγὼ μυθήσομαι οὐδ' ὀνομήνω,
<hom.od 11.329>	ὅσσας ἡρώων ἀλόχους ἴδον ἠδὲ θύγατρας:
<hom.od 11.330>	πρὶν γάρ κεν καὶ νὺξ φθῖτ' ἄμβροτος.  ἀλλὰ καὶ ὥρη
<hom.od 11.331>	εὕδειν, ἢ ἐπὶ νῆα θοὴν ἐλθόντ' ἐς ἑταίρους
<hom.od 11.332>	ἢ αὐτοῦ: πομπὴ δὲ θεοῖς ὑμῖν τε μελήσει.”

<hom.od 11.333>	‘ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ,
<hom.od 11.334>	κηληθμῷ δ' ἔσχοντο κατὰ μέγαρα σκιόεντα.
<hom.od 11.335>	τοῖσιν δ' ̓Αρήτη λευκώλενος ἤρχετο μύθων.

<hom.od 11.336>	“Φαίηκες, πῶς ὔμμιν ἀνὴρ ὅδε φαίνεται εἶναι
<hom.od 11.337>	εἶδός τε μέγεθός τε ἰδὲ φρένας ἔνδον ἐίσας;
<hom.od 11.338>	ξεῖνος δ' αὖτ' ἐμός ἐστιν, ἕκαστος δ' ἔμμορε τιμῆς:
<hom.od 11.339>	τῷ μὴ ἐπειγόμενοι ἀποπέμπετε, μηδὲ τὰ δῶρα
<hom.od 11.340>	οὕτω χρηίζοντι κολούετε: πολλὰ γὰρ ὑμῖν
<hom.od 11.341>	κτήματ' ἐνὶ μεγάροισι θεῶν ἰότητι κέονται.”

<hom.od 11.342>	τοῖσι δὲ καὶ μετέειπε γέρων ἥρως ̓Εχένηος,
<hom.od 11.343>	ὃς δὴ Φαιήκων ἀνδρῶν προγενέστερος ἦεν:
<hom.od 11.344>	“ὦ φίλοι, οὐ μὰν ἧμιν ἀπὸ σκοποῦ οὐδ' ἀπὸ δόξης
<hom.od 11.345>	μυθεῖται βασίλεια περίφρων: ἀλλὰ πίθεσθε.
<hom.od 11.346>	̓Αλκινόου δ' ἐκ τοῦδ' ἔχεται ἔργον τε ἔπος τε.”

<hom.od 11.347>	τὸν δ' αὖτ' ̓Αλκίνοος ἀπαμείβετο φώνησέν τε:
<hom.od 11.348>	“τοῦτο μὲν οὕτω δὴ ἔσται ἔπος, αἴ κεν ἐγώ γε
<hom.od 11.349>	ζωὸς Φαιήκεσσι φιληρέτμοισιν ἀνάσσω:
<hom.od 11.350>	ξεῖνος δὲ τλήτω μάλα περ νόστοιο χατίζων
<hom.od 11.351>	ἔμπης οὖν ἐπιμεῖναι ἐς αὔριον, εἰς ὅ κε πᾶσαν
<hom.od 11.352>	δωτίνην τελέσω: πομπὴ δ' ἄνδρεσσι μελήσει
<hom.od 11.353>	πᾶσι, μάλιστα δ' ἐμοί: τοῦ γὰρ κράτος ἔστ' ἐνὶ δήμῳ.”

<hom.od 11.354>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 11.355>	“̓Αλκίνοε κρεῖον,  πάντων ἀριδείκετε λαῶν,
<hom.od 11.356>	εἴ με καὶ εἰς ἐνιαυτὸν ἀνώγοιτ' αὐτόθι μίμνειν,
<hom.od 11.357>	πομπὴν δ' ὀτρύνοιτε καὶ ἀγλαὰ δῶρα διδοῖτε,
<hom.od 11.358>	καὶ κε τὸ βουλοίμην, καί κεν πολὺ κέρδιον εἴη,
<hom.od 11.359>	πλειοτέρῃ σὺν χειρὶ φίλην ἐς πατρίδ' ἱκέσθαι:
<hom.od 11.360>	καί κ' αἰδοιότερος καὶ φίλτερος ἀνδράσιν εἴην
<hom.od 11.361>	πᾶσιν, ὅσοι μ' ̓Ιθάκηνδε ἰδοίατο νοστήσαντα.”

<hom.od 11.362>	τὸν δ' αὖτ' ̓Αλκίνοος ἀπαμείβετο φώνησέν τε:
<hom.od 11.363>	“ὦ ̓Οδυσεῦ, τὸ μὲν οὔ τί ς' ἐίσκομεν εἰσορόωντες,
<hom.od 11.364>	ἠπεροπῆά τ' ἔμεν καὶ ἐπίκλοπον, οἷά τε πολλοὺς
<hom.od 11.365>	βόσκει γαῖα μέλαινα πολυσπερέας ἀνθρώπους,
<hom.od 11.366>	ψεύδεά τ' ἀρτύνοντας ὅθεν κέ τις οὐδὲ ἴδοιτο:
<hom.od 11.367>	σοὶ δ' ἔπι μὲν μορφὴ ἐπέων, ἔνι δὲ φρένες ἐσθλαί.
<hom.od 11.368>	μῦθον δ' ὡς ὅτ' ἀοιδὸς ἐπισταμένως κατέλεξας,
<hom.od 11.369>	πάντων τ' ̓Αργείων σέο τ' αὐτοῦ κήδεα λυγρά.
<hom.od 11.370>	ἀλλ' ἄγε μοι τόδε εἰπὲ καὶ ἀτρεκέως κατάλεξον,
<hom.od 11.371>	εἴ τινας ἀντιθέων ἑτάρων ἴδες, οἵ τοι ἅμ' αὐτῷ
<hom.od 11.372>	̓́Ιλιον εἰς ἅμ' ἕποντο καὶ αὐτοῦ πότμον ἐπέσπον.
<hom.od 11.373>	νὺξ δ' ἥδε μάλα μακρή, ἀθέσφατος: οὐδέ πω ὥρη
<hom.od 11.374>	εὕδειν ἐν μεγάρῳ, σὺ δέ μοι λέγε θέσκελα ἔργα.
<hom.od 11.375>	καί κεν ἐς ἠῶ δῖαν ἀνασχοίμην,  ὅτε μοι σὺ
<hom.od 11.376>	τλαίης ἐν μεγάρῳ τὰ σὰ κήδεα μυθήσασθαι.”

<hom.od 11.377>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 11.378>	“̓Αλκίνοε κρεῖον, πάντων ἀριδείκετε λαῶν,
<hom.od 11.379>	ὥρη μὲν πολέων μύθων, ὥρη δὲ καὶ ὕπνου:
<hom.od 11.380>	εἰ δ' ἔτ' ἀκουέμεναί γε λιλαίεαι,  οὐκ ἂν ἐγώ γε
<hom.od 11.381>	τούτων σοι φθονέοιμι καὶ οἰκτρότερ' ἄλλ' ἀγορεύειν,
<hom.od 11.382>	κήδε' ἐμῶν ἑτάρων, οἳ δὴ μετόπισθεν ὄλοντο,
<hom.od 11.383>	οἳ Τρώων μὲν ὑπεξέφυγον στονόεσσαν ἀυτήν,
<hom.od 11.384>	ἐν νόστῳ δ' ἀπόλοντο κακῆς ἰότητι γυναικός.

<hom.od 11.385>	“αὐτὰρ ἐπεὶ ψυχὰς μὲν ἀπεσκέδας' ἄλλυδις ἄλλῃ
<hom.od 11.386>	ἁγνὴ Περσεφόνεια γυναικῶν θηλυτεράων,
<hom.od 11.387>	ἦλθε δ' ἐπὶ ψυχὴ ̓Αγαμέμνονος ̓Ατρεί̈δαο
<hom.od 11.388>	ἀχνυμένη: περὶ δ' ἄλλαι ἀγηγέραθ', ὅσσοι ἅμ' αὐτῷ
<hom.od 11.389>	οἴκῳ ἐν Αἰγίσθοιο θάνον καὶ πότμον ἐπέσπον.
<hom.od 11.390>	ἔγνω δ' αἶψ' ἔμ' ἐκεῖνος,  ἐπεὶ πίεν αἷμα κελαινόν:
<hom.od 11.391>	κλαῖε δ' ὅ γε λιγέως, θαλερὸν κατὰ δάκρυον εἴβων,
<hom.od 11.392>	πιτνὰς εἰς ἐμὲ χεῖρας, ὀρέξασθαι μενεαίνων:
<hom.od 11.393>	ἀλλ' οὐ γάρ οἱ ἔτ' ἦν ἲς ἔμπεδος οὐδέ τι κῖκυς,
<hom.od 11.394>	οἵη περ πάρος ἔσκεν ἐνὶ γναμπτοῖσι μέλεσσι.

<hom.od 11.395>	“τὸν μὲν ἐγὼ δάκρυσα ἰδὼν ἐλέησά τε θυμῷ,
<hom.od 11.396>	καί μιν φωνήσας ἔπεα πτερόεντα προσηύδων:
<hom.od 11.397>	‘̓Ατρεί̈δη κύδιστε, ἄναξ ἀνδρῶν ̓Αγάμεμνον,
<hom.od 11.398>	τίς νύ σε κὴρ ἐδάμασσε τανηλεγέος θανάτοιο;
<hom.od 11.399>	ἦε σέ γ' ἐν νήεσσι Ποσειδάων ἐδάμασσεν
<hom.od 11.400>	ὄρσας ἀργαλέων ἀνέμων ἀμέγαρτον ἀυτμήν;
<hom.od 11.401>	ἦέ ς' ἀνάρσιοι ἄνδρες ἐδηλήσαντ' ἐπὶ χέρσου
<hom.od 11.402>	βοῦς περιταμνόμενον ἠδ' οἰῶν πώεα καλά,
<hom.od 11.403>	ἠὲ περὶ πτόλιος μαχεούμενον ἠδὲ γυναικῶν;

<hom.od 11.404>	“ὣς ἐφάμην, ὁ δέ μ' αὐτίκ' ἀμειβόμενος προσέειπε:
<hom.od 11.405>	‘διογενὲς Λαερτιάδη,  πολυμήχαν' ̓Οδυσσεῦ,
<hom.od 11.406>	οὔτ' ἐμέ γ' ἐν νήεσσι Ποσειδάων ἐδάμασσεν
<hom.od 11.407>	ὄρσας ἀργαλέων ἀνέμων ἀμέγαρτον ἀυτμήν,
<hom.od 11.408>	οὔτε μ' ἀνάρσιοι ἄνδρες ἐδηλήσαντ' ἐπὶ χέρσου,
<hom.od 11.409>	ἀλλά μοι Αἴγισθος τεύξας θάνατόν τε μόρον τε
<hom.od 11.410>	ἔκτα σὺν οὐλομένῃ ἀλόχῳ,  οἶκόνδε καλέσσας,
<hom.od 11.411>	δειπνίσσας, ὥς τίς τε κατέκτανε βοῦν ἐπὶ φάτνῃ.
<hom.od 11.412>	ὣς θάνον οἰκτίστῳ θανάτῳ: περὶ δ' ἄλλοι ἑταῖροι
<hom.od 11.413>	νωλεμέως κτείνοντο σύες ὣς ἀργιόδοντες,
<hom.od 11.414>	οἵ ῥά τ' ἐν ἀφνειοῦ ἀνδρὸς μέγα δυναμένοιο
<hom.od 11.415>	ἢ γάμῳ ἢ ἐράνῳ ἢ εἰλαπίνῃ τεθαλυίῃ.
<hom.od 11.416>	ἤδη μὲν πολέων φόνῳ ἀνδρῶν ἀντεβόλησας,
<hom.od 11.417>	μουνὰξ κτεινομένων καὶ ἐνὶ κρατερῇ ὑσμίνῃ:
<hom.od 11.418>	ἀλλά κε κεῖνα μάλιστα ἰδὼν ὀλοφύραο θυμῷ,
<hom.od 11.419>	ὡς ἀμφὶ κρητῆρα τραπέζας τε πληθούσας
<hom.od 11.420>	κείμεθ' ἐνὶ μεγάρῳ,  δάπεδον δ' ἅπαν αἵματι θῦεν.
<hom.od 11.421>	οἰκτροτάτην δ' ἤκουσα ὄπα Πριάμοιο θυγατρός,
<hom.od 11.422>	Κασσάνδρης, τὴν κτεῖνε Κλυταιμνήστρη δολόμητις
<hom.od 11.423>	ἀμφ' ἐμοί, αὐτὰρ ἐγὼ ποτὶ γαίῃ χεῖρας ἀείρων
<hom.od 11.424>	βάλλον ἀποθνήσκων περὶ φασγάνῳ: ἡ δὲ κυνῶπις
<hom.od 11.425>	νοσφίσατ',  οὐδέ μοι ἔτλη ἰόντι περ εἰς ̓Αίδαο
<hom.od 11.426>	χερσὶ κατ' ὀφθαλμοὺς ἑλέειν σύν τε στόμ' ἐρεῖσαι.
<hom.od 11.427>	ὣς οὐκ αἰνότερον καὶ κύντερον ἄλλο γυναικός,
<hom.od 11.428>	ἥ τις δὴ τοιαῦτα μετὰ φρεσὶν ἔργα βάληται:
<hom.od 11.429>	οἷον δὴ καὶ κείνη ἐμήσατο ἔργον ἀεικές,
<hom.od 11.430>	κουριδίῳ τεύξασα πόσει φόνον.  ἦ τοι ἔφην γε
<hom.od 11.431>	ἀσπάσιος παίδεσσιν ἰδὲ δμώεσσιν ἐμοῖσιν
<hom.od 11.432>	οἴκαδ' ἐλεύσεσθαι: ἡ δ' ἔξοχα λυγρὰ ἰδυῖα
<hom.od 11.433>	οἷ τε κατ' αἶσχος ἔχευε καὶ ἐσσομένῃσιν ὀπίσσω
<hom.od 11.434>	θηλυτέρῃσι γυναιξί, καὶ ἥ κ' ἐυεργὸς ἔῃσιν.’

<hom.od 11.435>	“ὣς ἔφατ', αὐτὰρ ἐγώ μιν ἀμειβόμενος προσέειπον:
<hom.od 11.436>	‘ὢ πόποι,  ἦ μάλα δὴ γόνον ̓Ατρέος εὐρύοπα Ζεὺς
<hom.od 11.437>	ἐκπάγλως ἤχθηρε γυναικείας διὰ βουλὰς
<hom.od 11.438>	ἐξ ἀρχῆς: ̔Ελένης μὲν ἀπωλόμεθ' εἵνεκα πολλοί,
<hom.od 11.439>	σοὶ δὲ Κλυταιμνήστρη δόλον ἤρτυε τηλόθ' ἐόντι.’

<hom.od 11.440>	“ὣς ἐφάμην, ὁ δέ μ' αὐτίκ' ἀμειβόμενος προσέειπε:
<hom.od 11.441>	‘τῷ νῦν μή ποτε καὶ σὺ γυναικί περ ἤπιος εἶναι:
<hom.od 11.442>	μή οἱ μῦθον ἅπαντα πιφαυσκέμεν, ὅν κ' ἐὺ εἰδῇς,
<hom.od 11.443>	ἀλλὰ τὸ μὲν φάσθαι, τὸ δὲ καὶ κεκρυμμένον εἶναι.
<hom.od 11.444>	ἀλλ' οὐ σοί γ', ̓Οδυσεῦ, φόνος ἔσσεται ἔκ γε γυναικός:
<hom.od 11.445>	λίην γὰρ πινυτή τε καὶ εὖ φρεσὶ μήδεα οἶδε
<hom.od 11.446>	κούρη ̓Ικαρίοιο, περίφρων Πηνελόπεια.
<hom.od 11.447>	ἦ μέν μιν νύμφην γε νέην κατελείπομεν ἡμεῖς
<hom.od 11.448>	ἐρχόμενοι πόλεμόνδε: πάϊς δέ οἱ ἦν ἐπὶ μαζῷ
<hom.od 11.449>	νήπιος, ὅς που νῦν γε μετ' ἀνδρῶν ἵζει ἀριθμῷ,
<hom.od 11.450>	ὄλβιος: ἦ γὰρ τόν γε πατὴρ φίλος ὄψεται ἐλθών,
<hom.od 11.451>	καὶ κεῖνος πατέρα προσπτύξεται, ἣ θέμις ἐστίν.
<hom.od 11.452>	ἡ δ' ἐμὴ οὐδέ περ υἷος ἐνιπλησθῆναι ἄκοιτις
<hom.od 11.453>	ὀφθαλμοῖσιν ἔασε: πάρος δέ με πέφνε καὶ αὐτόν.
<hom.od 11.454>	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
<hom.od 11.455>	κρύβδην,  μηδ' ἀναφανδά, φίλην ἐς πατρίδα γαῖαν
<hom.od 11.456>	νῆα κατισχέμεναι: ἐπεὶ οὐκέτι πιστὰ γυναιξίν.
<hom.od 11.457>	ἀλλ' ἄγε μοι τόδε εἰπὲ καὶ ἀτρεκέως κατάλεξον,
<hom.od 11.458>	εἴ που ἔτι ζώοντος ἀκούετε παιδὸς ἐμοῖο,
<hom.od 11.459>	ἤ που ἐν ̓Ορχομενῷ ἢ ἐν Πύλῳ ἠμαθόεντι,
<hom.od 11.460>	ἤ που πὰρ Μενελάῳ ἐνὶ Σπάρτῃ εὐρείῃ:
<hom.od 11.461>	οὐ γάρ πω τέθνηκεν ἐπὶ χθονὶ δῖος ̓Ορέστης.’

<hom.od 11.462>	“ὣς ἔφατ', αὐτὰρ ἐγώ μιν ἀμειβόμενος προσέειπον:
<hom.od 11.463>	‘̓Ατρεί̈δη, τί με ταῦτα διείρεαι; οὐδέ τι οἶδα,
<hom.od 11.464>	ζώει ὅ γ' ἦ τέθνηκε: κακὸν δ' ἀνεμώλια βάζειν.’

<hom.od 11.465>	“νῶι μὲν ὣς ἐπέεσσιν ἀμειβομένω στυγεροῖσιν
<hom.od 11.466>	ἕσταμεν ἀχνύμενοι θαλερὸν κατὰ δάκρυ χέοντες:
<hom.od 11.467>	ἦλθε δ' ἐπὶ ψυχὴ Πηληϊάδεω ̓Αχιλῆος
<hom.od 11.468>	καὶ Πατροκλῆος καὶ ἀμύμονος ̓Αντιλόχοιο
<hom.od 11.469>	Αἴαντός θ', ὃς ἄριστος ἔην εἶδός τε δέμας τε
<hom.od 11.470>	τῶν ἄλλων Δαναῶν μετ' ἀμύμονα Πηλεί̈ωνα.
<hom.od 11.471>	ἔγνω δὲ ψυχή με ποδώκεος Αἰακίδαο
<hom.od 11.472>	καί ῥ' ὀλοφυρομένη ἔπεα πτερόεντα προσηύδα:

<hom.od 11.473>	“ ‘διογενὲς Λαερτιάδη, πολυμήχαν' ̓Οδυσσεῦ,
<hom.od 11.474>	σχέτλιε, τίπτ' ἔτι μεῖζον ἐνὶ φρεσὶ μήσεαι ἔργον;
<hom.od 11.475>	πῶς ἔτλης ̓́Αϊδόσδε κατελθέμεν,  ἔνθα τε νεκροὶ
<hom.od 11.476>	ἀφραδέες ναίουσι, βροτῶν εἴδωλα καμόντων;”

<hom.od 11.477>	“ὣς ἔφατ', αὐτὰρ ἐγώ μιν ἀμειβόμενος προσέειπον:
<hom.od 11.478>	‘ὦ ̓Αχιλεῦ Πηλῆος υἱέ, μέγα φέρτατ' ̓Αχαιῶν,
<hom.od 11.479>	ἦλθον Τειρεσίαο κατὰ χρέος, εἴ τινα βουλὴν
<hom.od 11.480>	εἴποι,  ὅπως ̓Ιθάκην ἐς παιπαλόεσσαν ἱκοίμην:
<hom.od 11.481>	οὐ γάρ πω σχεδὸν ἦλθον ̓Αχαιί̈δος, οὐδέ πω ἁμῆς
<hom.od 11.482>	γῆς ἐπέβην, ἀλλ' αἰὲν ἔχω κακά. σεῖο δ', ̓Αχιλλεῦ,
<hom.od 11.483>	οὔ τις ἀνὴρ προπάροιθε μακάρτατος οὔτ' ἄρ' ὀπίσσω.
<hom.od 11.484>	πρὶν μὲν γάρ σε ζωὸν ἐτίομεν ἶσα θεοῖσιν
<hom.od 11.485>	̓Αργεῖοι,  νῦν αὖτε μέγα κρατέεις νεκύεσσιν
<hom.od 11.486>	ἐνθάδ' ἐών: τῷ μή τι θανὼν ἀκαχίζευ, ̓Αχιλλεῦ.’

<hom.od 11.487>	“ὣς ἐφάμην, ὁ δέ μ' αὐτίκ' ἀμειβόμενος προσέειπε:
<hom.od 11.488>	‘μὴ δή μοι θάνατόν γε παραύδα, φαίδιμ' ̓Οδυσσεῦ.
<hom.od 11.489>	βουλοίμην κ' ἐπάρουρος ἐὼν θητευέμεν ἄλλῳ,
<hom.od 11.490>	ἀνδρὶ παρ' ἀκλήρῳ,  ᾧ μὴ βίοτος πολὺς εἴη,
<hom.od 11.491>	ἢ πᾶσιν νεκύεσσι καταφθιμένοισιν ἀνάσσειν.
<hom.od 11.492>	ἀλλ' ἄγε μοι τοῦ παιδὸς ἀγαυοῦ μῦθον ἐνίσπες,
<hom.od 11.493>	ἢ ἕπετ' ἐς πόλεμον πρόμος ἔμμεναι, ἦε καὶ οὐκί.
<hom.od 11.494>	εἰπὲ δέ μοι Πηλῆος ἀμύμονος, εἴ τι πέπυσσαι,
<hom.od 11.495>	ἢ ἔτ' ἔχει τιμὴν πολέσιν μετὰ Μυρμιδόνεσσιν,
<hom.od 11.496>	ἦ μιν ἀτιμάζουσιν ἀν' ̔Ελλάδα τε Φθίην τε,
<hom.od 11.497>	οὕνεκά μιν κατὰ γῆρας ἔχει χεῖράς τε πόδας τε.
<hom.od 11.498>	οὐ γὰρ ἐγὼν ἐπαρωγὸς ὑπ' αὐγὰς ἠελίοιο,
<hom.od 11.499>	τοῖος ἐών, οἷός ποτ' ἐνὶ Τροίῃ εὐρείῃ
<hom.od 11.500>	πέφνον λαὸν ἄριστον,  ἀμύνων ̓Αργείοισιν:
<hom.od 11.501>	εἰ τοιόσδ' ἔλθοιμι μίνυνθά περ ἐς πατέρος δῶ:
<hom.od 11.502>	τῷ κέ τεῳ στύξαιμι μένος καὶ χεῖρας ἀάπτους,
<hom.od 11.503>	οἳ κεῖνον βιόωνται ἐέργουσίν τ' ἀπὸ τιμῆς.’

<hom.od 11.504>	“ὣς ἔφατ', αὐτὰρ ἐγώ μιν ἀμειβόμενος προσέειπον:
<hom.od 11.505>	‘ἦ τοι μὲν Πηλῆος ἀμύμονος οὔ τι πέπυσμαι,
<hom.od 11.506>	αὐτάρ τοι παιδός γε Νεοπτολέμοιο φίλοιο
<hom.od 11.507>	πᾶσαν ἀληθείην μυθήσομαι, ὥς με κελεύεις:
<hom.od 11.508>	αὐτὸς γάρ μιν ἐγὼ κοίλης ἐπὶ νηὸς ἐίσης
<hom.od 11.509>	ἤγαγον ἐκ Σκύρου μετ' ἐυκνήμιδας ̓Αχαιούς.
<hom.od 11.510>	ἦ τοι ὅτ' ἀμφὶ πόλιν Τροίην φραζοίμεθα βουλάς,
<hom.od 11.511>	αἰεὶ πρῶτος ἔβαζε καὶ οὐχ ἡμάρτανε μύθων:
<hom.od 11.512>	Νέστωρ ἀντίθεος καὶ ἐγὼ νικάσκομεν οἴω.
<hom.od 11.513>	αὐτὰρ ὅτ' ἐν πεδίῳ Τρώων μαρναίμεθα χαλκῷ,
<hom.od 11.514>	οὔ ποτ' ἐνὶ πληθυῖ μένεν ἀνδρῶν οὐδ' ἐν ὁμίλῳ,
<hom.od 11.515>	ἀλλὰ πολὺ προθέεσκε τὸ ὃν μένος οὐδενὶ εἴκων,
<hom.od 11.516>	πολλοὺς δ' ἄνδρας ἔπεφνεν ἐν αἰνῇ δηιοτῆτι.
<hom.od 11.517>	πάντας δ' οὐκ ἂν ἐγὼ μυθήσομαι οὐδ' ὀνομήνω,
<hom.od 11.518>	ὅσσον λαὸν ἔπεφνεν ἀμύνων ̓Αργείοισιν,
<hom.od 11.519>	ἀλλ' οἷον τὸν Τηλεφίδην κατενήρατο χαλκῷ,
<hom.od 11.520>	ἥρω' Εὐρύπυλον,  πολλοὶ δ' ἀμφ' αὐτὸν ἑταῖροι
<hom.od 11.521>	Κήτειοι κτείνοντο γυναίων εἵνεκα δώρων.
<hom.od 11.522>	κεῖνον δὴ κάλλιστον ἴδον μετὰ Μέμνονα δῖον.
<hom.od 11.523>	αὐτὰρ ὅτ' εἰς ἵππον κατεβαίνομεν, ὃν κάμ' ̓Επειός,
<hom.od 11.524>	̓Αργείων οἱ ἄριστοι, ἐμοὶ δ' ἐπὶ πάντα τέταλτο,
<hom.od 11.525>	ἠμὲν ἀνακλῖναι πυκινὸν λόχον ἠδ' ἐπιθεῖναι,
<hom.od 11.526>	ἔνθ' ἄλλοι Δαναῶν ἡγήτορες ἠδὲ μέδοντες
<hom.od 11.527>	δάκρυά τ' ὠμόργνυντο τρέμον θ' ὑπὸ γυῖα ἑκάστου:
<hom.od 11.528>	κεῖνον δ' οὔ ποτε πάμπαν ἐγὼν ἴδον ὀφθαλμοῖσιν
<hom.od 11.529>	οὔτ' ὠχρήσαντα χρόα κάλλιμον οὔτε παρειῶν
<hom.od 11.530>	δάκρυ ὀμορξάμενον: ὁ δέ γε μάλα πόλλ' ἱκέτευεν
<hom.od 11.531>	ἱππόθεν ἐξέμεναι, ξίφεος δ' ἐπεμαίετο κώπην
<hom.od 11.532>	καὶ δόρυ χαλκοβαρές, κακὰ δὲ Τρώεσσι μενοίνα.
<hom.od 11.533>	ἀλλ' ὅτε δὴ Πριάμοιο πόλιν διεπέρσαμεν αἰπήν,
<hom.od 11.534>	μοῖραν καὶ γέρας ἐσθλὸν ἔχων ἐπὶ νηὸς ἔβαινεν
<hom.od 11.535>	ἀσκηθής,  οὔτ' ἂρ βεβλημένος ὀξέι χαλκῷ
<hom.od 11.536>	οὔτ' αὐτοσχεδίην οὐτασμένος, οἷά τε πολλὰ
<hom.od 11.537>	γίγνεται ἐν πολέμῳ: ἐπιμὶξ δέ τε μαίνεται ̓́Αρης.’

<hom.od 11.538>	“ὣς ἐφάμην, ψυχὴ δὲ ποδώκεος Αἰακίδαο
<hom.od 11.539>	φοίτα μακρὰ βιβᾶσα κατ' ἀσφοδελὸν λειμῶνα,
<hom.od 11.540>	γηθοσύνη ὅ οἱ υἱὸν ἔφην ἀριδείκετον εἶναι.

<hom.od 11.541>	“αἱ δ' ἄλλαι ψυχαὶ νεκύων κατατεθνηώτων
<hom.od 11.542>	ἕστασαν ἀχνύμεναι, εἴροντο δὲ κήδε' ἑκάστη.
<hom.od 11.543>	οἴη δ' Αἴαντος ψυχὴ Τελαμωνιάδαο
<hom.od 11.544>	νόσφιν ἀφεστήκει, κεχολωμένη εἵνεκα νίκης,
<hom.od 11.545>	τήν μιν ἐγὼ νίκησα δικαζόμενος παρὰ νηυσὶ
<hom.od 11.546>	τεύχεσιν ἀμφ' ̓Αχιλῆος: ἔθηκε δὲ πότνια μήτηρ.
<hom.od 11.547>	παῖδες δὲ Τρώων δίκασαν καὶ Παλλὰς ̓Αθήνη.
<hom.od 11.548>	ὡς δὴ μὴ ὄφελον νικᾶν τοιῷδ' ἐπ' ἀέθλῳ:
<hom.od 11.549>	τοίην γὰρ κεφαλὴν ἕνεκ' αὐτῶν γαῖα κατέσχεν,
<hom.od 11.550>	Αἴανθ',  ὃς πέρι μὲν εἶδος, πέρι δ' ἔργα τέτυκτο
<hom.od 11.551>	τῶν ἄλλων Δαναῶν μετ' ἀμύμονα Πηλεί̈ωνα.
<hom.od 11.552>	τὸν μὲν ἐγὼν ἐπέεσσι προσηύδων μειλιχίοισιν:

<hom.od 11.553>	“ Αἶαν, παῖ Τελαμῶνος ἀμύμονος, οὐκ ἄρ' ἔμελλες
<hom.od 11.554>	οὐδὲ θανὼν λήσεσθαι ἐμοὶ χόλου εἵνεκα τευχέων
<hom.od 11.555>	οὐλομένων;  τὰ δὲ πῆμα θεοὶ θέσαν ̓Αργείοισι,
<hom.od 11.556>	τοῖος γάρ σφιν πύργος ἀπώλεο: σεῖο δ' ̓Αχαιοὶ
<hom.od 11.557>	ἶσον ̓Αχιλλῆος κεφαλῇ Πηληϊάδαο
<hom.od 11.558>	ἀχνύμεθα φθιμένοιο διαμπερές: οὐδέ τις ἄλλος
<hom.od 11.559>	αἴτιος, ἀλλὰ Ζεὺς Δαναῶν στρατὸν αἰχμητάων
<hom.od 11.560>	ἐκπάγλως ἤχθηρε,  τεὶ̈ν δ' ἐπὶ μοῖραν ἔθηκεν.
<hom.od 11.561>	ἀλλ' ἄγε δεῦρο, ἄναξ, ἵν' ἔπος καὶ μῦθον ἀκούσῃς
<hom.od 11.562>	ἡμέτερον: δάμασον δὲ μένος καὶ ἀγήνορα θυμόν.’

<hom.od 11.563>	“ὣς ἐφάμην, ὁ δέ μ' οὐδὲν ἀμείβετο, βῆ δὲ μετ' ἄλλας
<hom.od 11.564>	ψυχὰς εἰς ̓́Ερεβος νεκύων κατατεθνηώτων.
<hom.od 11.565>	ἔνθα χ' ὅμως προσέφη κεχολωμένος,  ἤ κεν ἐγὼ τόν:
<hom.od 11.566>	ἀλλά μοι ἤθελε θυμὸς ἐνὶ στήθεσσι φίλοισι
<hom.od 11.567>	τῶν ἄλλων ψυχὰς ἰδέειν κατατεθνηώτων.

<hom.od 11.568>	“ἔνθ' ἦ τοι Μίνωα ἴδον, Διὸς ἀγλαὸν υἱόν,
<hom.od 11.569>	χρύσεον σκῆπτρον ἔχοντα, θεμιστεύοντα νέκυσσιν,
<hom.od 11.570>	ἥμενον,  οἱ δέ μιν ἀμφὶ δίκας εἴροντο ἄνακτα,
<hom.od 11.571>	ἥμενοι ἑσταότες τε κατ' εὐρυπυλὲς ̓́Αϊδος δῶ.

<hom.od 11.572>	“τὸν δὲ μετ' ̓Ωρίωνα πελώριον εἰσενόησα
<hom.od 11.573>	θῆρας ὁμοῦ εἰλεῦντα κατ' ἀσφοδελὸν λειμῶνα,
<hom.od 11.574>	τοὺς αὐτὸς κατέπεφνεν ἐν οἰοπόλοισιν ὄρεσσι
<hom.od 11.575>	χερσὶν ἔχων ῥόπαλον παγχάλκεον,  αἰὲν ἀαγές.

<hom.od 11.576>	“καὶ Τιτυὸν εἶδον, Γαίης ἐρικυδέος υἱόν,
<hom.od 11.577>	κείμενον ἐν δαπέδῳ: ὁ δ' ἐπ' ἐννέα κεῖτο πέλεθρα,
<hom.od 11.578>	γῦπε δέ μιν ἑκάτερθε παρημένω ἧπαρ ἔκειρον,
<hom.od 11.579>	δέρτρον ἔσω δύνοντες, ὁ δ' οὐκ ἀπαμύνετο χερσί:
<hom.od 11.580>	Λητὼ γὰρ ἕλκησε,  Διὸς κυδρὴν παράκοιτιν,
<hom.od 11.581>	Πυθώδ' ἐρχομένην διὰ καλλιχόρου Πανοπῆος.

<hom.od 11.582>	“καὶ μὴν Τάνταλον εἰσεῖδον κρατέρ' ἄλγε' ἔχοντα
<hom.od 11.583>	ἑστεῶτ' ἐν λίμνῃ: ἡ δὲ προσέπλαζε γενείῳ:
<hom.od 11.584>	στεῦτο δὲ διψάων, πιέειν δ' οὐκ εἶχεν ἑλέσθαι:
<hom.od 11.585>	ὁσσάκι γὰρ κύψει' ὁ γέρων πιέειν μενεαίνων,
<hom.od 11.586>	τοσσάχ' ὕδωρ ἀπολέσκετ' ἀναβροχέν, ἀμφὶ δὲ ποσσὶ
<hom.od 11.587>	γαῖα μέλαινα φάνεσκε, καταζήνασκε δὲ δαίμων.
<hom.od 11.588>	δένδρεα δ' ὑψιπέτηλα κατὰ κρῆθεν χέε καρπόν,
<hom.od 11.589>	ὄγχναι καὶ ῥοιαὶ καὶ μηλέαι ἀγλαόκαρποι
<hom.od 11.590>	συκέαι τε γλυκεραὶ καὶ ἐλαῖαι τηλεθόωσαι:
<hom.od 11.591>	τῶν ὁπότ' ἰθύσει' ὁ γέρων ἐπὶ χερσὶ μάσασθαι,
<hom.od 11.592>	τὰς δ' ἄνεμος ῥίπτασκε ποτὶ νέφεα σκιόεντα.

<hom.od 11.593>	“καὶ μὴν Σίσυφον εἰσεῖδον κρατέρ' ἄλγε' ἔχοντα
<hom.od 11.594>	λᾶαν βαστάζοντα πελώριον ἀμφοτέρῃσιν.
<hom.od 11.595>	ἦ τοι ὁ μὲν σκηριπτόμενος χερσίν τε ποσίν τε
<hom.od 11.596>	λᾶαν ἄνω ὤθεσκε ποτὶ λόφον: ἀλλ' ὅτε μέλλοι
<hom.od 11.597>	ἄκρον ὑπερβαλέειν, τότ' ἀποστρέψασκε κραταιίς:
<hom.od 11.598>	αὖτις ἔπειτα πέδονδε κυλίνδετο λᾶας ἀναιδής.
<hom.od 11.599>	αὐτὰρ ὅ γ' ἂψ ὤσασκε τιταινόμενος, κατὰ δ' ἱδρὼς
<hom.od 11.600>	ἔρρεεν ἐκ μελέων,  κονίη δ' ἐκ κρατὸς ὀρώρει.

<hom.od 11.601>	“τὸν δὲ μετ' εἰσενόησα βίην ̔Ηρακληείην,
<hom.od 11.602>	εἴδωλον: αὐτὸς δὲ μετ' ἀθανάτοισι θεοῖσι
<hom.od 11.603>	τέρπεται ἐν θαλίῃς καὶ ἔχει καλλίσφυρον ̔́Ηβην,
<hom.od 11.604>	παῖδα Διὸς μεγάλοιο καὶ ̔́Ηρης χρυσοπεδίλου.
<hom.od 11.605>	ἀμφὶ δέ μιν κλαγγὴ νεκύων ἦν οἰωνῶν ὥς,
<hom.od 11.606>	πάντος' ἀτυζομένων: ὁ δ' ἐρεμνῇ νυκτὶ ἐοικώς,
<hom.od 11.607>	γυμνὸν τόξον ἔχων καὶ ἐπὶ νευρῆφιν ὀιστόν,
<hom.od 11.608>	δεινὸν παπταίνων, αἰεὶ βαλέοντι ἐοικώς.
<hom.od 11.609>	σμερδαλέος δέ οἱ ἀμφὶ περὶ στήθεσσιν ἀορτὴρ
<hom.od 11.610>	χρύσεος ἦν τελαμών,  ἵνα θέσκελα ἔργα τέτυκτο,
<hom.od 11.611>	ἄρκτοι τ' ἀγρότεροί τε σύες χαροποί τε λέοντες,
<hom.od 11.612>	ὑσμῖναί τε μάχαι τε φόνοι τ' ἀνδροκτασίαι τε.
<hom.od 11.613>	μὴ τεχνησάμενος μηδ' ἄλλο τι τεχνήσαιτο,
<hom.od 11.614>	ὃς κεῖνον τελαμῶνα ἑῇ ἐγκάτθετο τέχνῃ.
<hom.od 11.615>	ἔγνω δ' αὖτ' ἔμ' ἐκεῖνος,  ἐπεὶ ἴδεν ὀφθαλμοῖσιν,
<hom.od 11.616>	καί μ' ὀλοφυρόμενος ἔπεα πτερόεντα προσηύδα:

<hom.od 11.617>	“‘διογενὲς Λαερτιάδη, πολυμήχαν' ̓Οδυσσεῦ,
<hom.od 11.618>	ἆ δείλ', ἦ τινὰ καὶ σὺ κακὸν μόρον ἡγηλάζεις,
<hom.od 11.619>	ὅν περ ἐγὼν ὀχέεσκον ὑπ' αὐγὰς ἠελίοιο.
<hom.od 11.620>	Ζηνὸς μὲν πάϊς ἦα Κρονίονος,  αὐτὰρ ὀιζὺν
<hom.od 11.621>	εἶχον ἀπειρεσίην: μάλα γὰρ πολὺ χείρονι φωτὶ
<hom.od 11.622>	δεδμήμην, ὁ δέ μοι χαλεποὺς ἐπετέλλετ' ἀέθλους.
<hom.od 11.623>	καί ποτέ μ' ἐνθάδ' ἔπεμψε κύν' ἄξοντ': οὐ γὰρ ἔτ' ἄλλον
<hom.od 11.624>	φράζετο τοῦδέ γέ μοι κρατερώτερον εἶναι ἄεθλον:
<hom.od 11.625>	τὸν μὲν ἐγὼν ἀνένεικα καὶ ἤγαγον ἐξ ̓Αίδαο:
<hom.od 11.626>	̔Ερμείας δέ μ' ἔπεμψεν ἰδὲ γλαυκῶπις ̓Αθήνη.’

<hom.od 11.627>	“ὣς εἰπὼν ὁ μὲν αὖτις ἔβη δόμον ̓́Αϊδος εἴσω,
<hom.od 11.628>	αὐτὰρ ἐγὼν αὐτοῦ μένον ἔμπεδον, εἴ τις ἔτ' ἔλθοι
<hom.od 11.629>	ἀνδρῶν ἡρώων, οἳ δὴ τὸ πρόσθεν ὄλοντο.
<hom.od 11.630>	καί νύ κ' ἔτι προτέρους ἴδον ἀνέρας,  οὓς ἔθελόν περ,
<hom.od 11.631>	Θησέα Πειρίθοόν τε, θεῶν ἐρικυδέα τέκνα:
<hom.od 11.632>	ἀλλὰ πρὶν ἐπὶ ἔθνε' ἀγείρετο μυρία νεκρῶν
<hom.od 11.633>	ἠχῇ θεσπεσίῃ: ἐμὲ δὲ χλωρὸν δέος ᾕρει,
<hom.od 11.634>	μή μοι Γοργείην κεφαλὴν δεινοῖο πελώρου
<hom.od 11.635>	ἐξ ̓Αίδεω πέμψειεν ἀγαυὴ Περσεφόνεια.

<hom.od 11.636>	“αὐτίκ' ἔπειτ' ἐπὶ νῆα κιὼν ἐκέλευον ἑταίρους
<hom.od 11.637>	αὐτούς τ' ἀμβαίνειν ἀνά τε πρυμνήσια λῦσαι.
<hom.od 11.638>	οἱ δ' αἶψ' εἴσβαινον καὶ ἐπὶ κληῖσι καθῖζον.
<hom.od 11.639>	τὴν δὲ κατ' ̓Ωκεανὸν ποταμὸν φέρε κῦμα ῥόοιο,
<hom.od 11.640>	πρῶτα μὲν εἰρεσίῃ,  μετέπειτα δὲ κάλλιμος οὖρος.

<hom.od 12.1>	“αὐτὰρ ἐπεὶ ποταμοῖο λίπεν ῥόον ̓Ωκεανοῖο
<hom.od 12.2>	νηῦς, ἀπὸ δ' ἵκετο κῦμα θαλάσσης εὐρυπόροιο
<hom.od 12.3>	νῆσόν τ' Αἰαίην, ὅθι τ' ̓Ηοῦς ἠριγενείης
<hom.od 12.4>	οἰκία καὶ χοροί εἰσι καὶ ἀντολαὶ ̓Ηελίοιο,
<hom.od 12.5>	νῆα μὲν ἔνθ' ἐλθόντες ἐκέλσαμεν ἐν ψαμάθοισιν,
<hom.od 12.6>	ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης:
<hom.od 12.7>	ἔνθα δ' ἀποβρίξαντες ἐμείναμεν ̓Ηῶ δῖαν.

<hom.od 12.8>	“ἦμος δ' ἠριγένεια φάνη ῥοδοδάκτυλος ̓Ηώς,
<hom.od 12.9>	δὴ τότ' ἐγὼν ἑτάρους προί̈ειν ἐς δώματα Κίρκης
<hom.od 12.10>	οἰσέμεναι νεκρόν,  ̓Ελπήνορα τεθνηῶτα.
<hom.od 12.11>	φιτροὺς δ' αἶψα ταμόντες, ὅθ' ἀκροτάτη πρόεχ' ἀκτή,
<hom.od 12.12>	θάπτομεν ἀχνύμενοι θαλερὸν κατὰ δάκρυ χέοντες.
<hom.od 12.13>	αὐτὰρ ἐπεὶ νεκρός τ' ἐκάη καὶ τεύχεα νεκροῦ,
<hom.od 12.14>	τύμβον χεύαντες καὶ ἐπὶ στήλην ἐρύσαντες
<hom.od 12.15>	πήξαμεν ἀκροτάτῳ τύμβῳ ἐυῆρες ἐρετμόν.

<hom.od 12.16>	“ἡμεῖς μὲν τὰ ἕκαστα διείπομεν: οὐδ' ἄρα Κίρκην
<hom.od 12.17>	ἐξ ̓Αίδεω ἐλθόντες ἐλήθομεν, ἀλλὰ μάλ' ὦκα
<hom.od 12.18>	ἦλθ' ἐντυναμένη: ἅμα δ' ἀμφίπολοι φέρον αὐτῇ
<hom.od 12.19>	σῖτον καὶ κρέα πολλὰ καὶ αἴθοπα οἶνον ἐρυθρόν.
<hom.od 12.20>	ἡ δ' ἐν μέσσῳ στᾶσα μετηύδα δῖα θεάων:

<hom.od 12.21>	“‘σχέτλιοι, οἳ ζώοντες ὑπήλθετε δῶμ' ̓Αίδαο,
<hom.od 12.22>	δισθανέες, ὅτε τ' ἄλλοι ἅπαξ θνῄσκους' ἄνθρωποι.
<hom.od 12.23>	ἀλλ' ἄγετ' ἐσθίετε βρώμην καὶ πίνετε οἶνον
<hom.od 12.24>	αὖθι πανημέριοι: ἅμα δ' ἠοῖ φαινομένηφι
<hom.od 12.25>	πλεύσεσθ': αὐτὰρ ἐγὼ δείξω ὁδὸν ἠδὲ ἕκαστα
<hom.od 12.26>	σημανέω, ἵνα μή τι κακορραφίῃ ἀλεγεινῇ
<hom.od 12.27>	ἢ ἁλὸς ἢ ἐπὶ γῆς ἀλγήσετε πῆμα παθόντες.’

<hom.od 12.28>	“ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ.
<hom.od 12.29>	ὣς τότε μὲν πρόπαν ἦμαρ ἐς ἠέλιον καταδύντα
<hom.od 12.30>	ἥμεθα δαινύμενοι κρέα τ' ἄσπετα καὶ μέθυ ἡδύ:
<hom.od 12.31>	ἦμος δ' ἠέλιος κατέδυ καὶ ἐπὶ κνέφας ἦλθεν,
<hom.od 12.32>	οἱ μὲν κοιμήσαντο παρὰ πρυμνήσια νηός,
<hom.od 12.33>	ἡ δ' ἐμὲ χειρὸς ἑλοῦσα φίλων ἀπονόσφιν ἑταίρων
<hom.od 12.34>	εἷσέ τε καὶ προσέλεκτο καὶ ἐξερέεινεν ἕκαστα:
<hom.od 12.35>	αὐτὰρ ἐγὼ τῇ πάντα κατὰ μοῖραν κατέλεξα.
<hom.od 12.36>	καὶ τότε δή μ' ἐπέεσσι προσηύδα πότνια Κίρκη:

<hom.od 12.37>	“‘ταῦτα μὲν οὕτω πάντα πεπείρανται, σὺ δ' ἄκουσον,
<hom.od 12.38>	ὥς τοι ἐγὼν ἐρέω, μνήσει δέ σε καὶ θεὸς αὐτός.
<hom.od 12.39>	Σειρῆνας μὲν πρῶτον ἀφίξεαι, αἵ ῥά τε πάντας
<hom.od 12.40>	ἀνθρώπους θέλγουσιν,  ὅτις σφεας εἰσαφίκηται.
<hom.od 12.41>	ὅς τις ἀιδρείῃ πελάσῃ καὶ φθόγγον ἀκούσῃ
<hom.od 12.42>	Σειρήνων, τῷ δ' οὔ τι γυνὴ καὶ νήπια τέκνα
<hom.od 12.43>	οἴκαδε νοστήσαντι παρίσταται οὐδὲ γάνυνται,
<hom.od 12.44>	ἀλλά τε Σειρῆνες λιγυρῇ θέλγουσιν ἀοιδῇ
<hom.od 12.45>	ἥμεναι ἐν λειμῶνι,  πολὺς δ' ἀμφ' ὀστεόφιν θὶς
<hom.od 12.46>	ἀνδρῶν πυθομένων, περὶ δὲ ῥινοὶ μινύθουσι.
<hom.od 12.47>	ἀλλὰ παρεξελάαν, ἐπὶ δ' οὔατ' ἀλεῖψαι ἑταίρων
<hom.od 12.48>	κηρὸν δεψήσας μελιηδέα, μή τις ἀκούσῃ
<hom.od 12.49>	τῶν ἄλλων: ἀτὰρ αὐτὸς ἀκουέμεν αἴ κ' ἐθέλῃσθα,
<hom.od 12.50>	δησάντων ς' ἐν νηὶ θοῇ χεῖράς τε πόδας τε
<hom.od 12.51>	ὀρθὸν ἐν ἱστοπέδῃ, ἐκ δ' αὐτοῦ πείρατ' ἀνήφθω,
<hom.od 12.52>	ὄφρα κε τερπόμενος ὄπ' ἀκούσῃς Σειρήνοιιν.
<hom.od 12.53>	εἰ δέ κε λίσσηαι ἑτάρους λῦσαί τε κελεύῃς,
<hom.od 12.54>	οἱ δέ ς' ἔτι πλεόνεσσι τότ' ἐν δεσμοῖσι διδέντων.
<hom.od 12.55>	αὐτὰρ ἐπὴν δὴ τάς γε παρὲξ ἐλάσωσιν ἑταῖροι,
<hom.od 12.56>	ἔνθα τοι οὐκέτ' ἔπειτα διηνεκέως ἀγορεύσω,
<hom.od 12.57>	ὁπποτέρη δή τοι ὁδὸς ἔσσεται, ἀλλὰ καὶ αὐτὸς
<hom.od 12.58>	θυμῷ βουλεύειν: ἐρέω δέ τοι ἀμφοτέρωθεν.
<hom.od 12.59>	ἔνθεν μὲν γὰρ πέτραι ἐπηρεφέες, προτὶ δ' αὐτὰς
<hom.od 12.60>	κῦμα μέγα ῥοχθεῖ κυανώπιδος ̓Αμφιτρίτης:
<hom.od 12.61>	Πλαγκτὰς δή τοι τάς γε θεοὶ μάκαρες καλέουσι.
<hom.od 12.62>	τῇ μέν τ' οὐδὲ ποτητὰ παρέρχεται οὐδὲ πέλειαι
<hom.od 12.63>	τρήρωνες, ταί τ' ἀμβροσίην Διὶ πατρὶ φέρουσιν,
<hom.od 12.64>	ἀλλά τε καὶ τῶν αἰὲν ἀφαιρεῖται λὶς πέτρη:
<hom.od 12.65>	ἀλλ' ἄλλην ἐνίησι πατὴρ ἐναρίθμιον εἶναι.
<hom.od 12.66>	τῇ δ' οὔ πώ τις νηῦς φύγεν ἀνδρῶν, ἥ τις ἵκηται,
<hom.od 12.67>	ἀλλά θ' ὁμοῦ πίνακάς τε νεῶν καὶ σώματα φωτῶν
<hom.od 12.68>	κύμαθ' ἁλὸς φορέουσι πυρός τ' ὀλοοῖο θύελλαι.
<hom.od 12.69>	οἴη δὴ κείνη γε παρέπλω ποντοπόρος νηῦς,
<hom.od 12.70>	̓Αργὼ πᾶσι μέλουσα,  παρ' Αἰήταο πλέουσα.
<hom.od 12.71>	καὶ νύ κε τὴν ἔνθ' ὦκα βάλεν μεγάλας ποτὶ πέτρας,
<hom.od 12.72>	ἀλλ' ̔́Ηρη παρέπεμψεν, ἐπεὶ φίλος ἦεν ̓Ιήσων.

<hom.od 12.73>	“‘οἱ δὲ δύω σκόπελοι ὁ μὲν οὐρανὸν εὐρὺν ἱκάνει
<hom.od 12.74>	ὀξείῃ κορυφῇ, νεφέλη δέ μιν ἀμφιβέβηκε
<hom.od 12.75>	κυανέη: τὸ μὲν οὔ ποτ' ἐρωεῖ,  οὐδέ ποτ' αἴθρη
<hom.od 12.76>	κείνου ἔχει κορυφὴν οὔτ' ἐν θέρει οὔτ' ἐν ὀπώρῃ.
<hom.od 12.77>	οὐδέ κεν ἀμβαίη βροτὸς ἀνὴρ οὐδ' ἐπιβαίη,
<hom.od 12.78>	οὐδ' εἴ οἱ χεῖρές τε ἐείκοσι καὶ πόδες εἶεν:
<hom.od 12.79>	πέτρη γὰρ λίς ἐστι, περιξεστῇ ἐικυῖα.
<hom.od 12.80>	μέσσῳ δ' ἐν σκοπέλῳ ἔστι σπέος ἠεροειδές,
<hom.od 12.81>	πρὸς ζόφον εἰς ̓́Ερεβος τετραμμένον, ᾗ περ ἂν ὑμεῖς
<hom.od 12.82>	νῆα παρὰ γλαφυρὴν ἰθύνετε, φαίδιμ' ̓Οδυσσεῦ.
<hom.od 12.83>	οὐδέ κεν ἐκ νηὸς γλαφυρῆς αἰζήιος ἀνὴρ
<hom.od 12.84>	τόξῳ ὀιστεύσας κοῖλον σπέος εἰσαφίκοιτο.
<hom.od 12.85>	ἔνθα δ' ἐνὶ Σκύλλη ναίει δεινὸν λελακυῖα.
<hom.od 12.86>	τῆς ἦ τοι φωνὴ μὲν ὅση σκύλακος νεογιλῆς
<hom.od 12.87>	γίγνεται, αὐτὴ δ' αὖτε πέλωρ κακόν: οὐδέ κέ τίς μιν
<hom.od 12.88>	γηθήσειεν ἰδών, οὐδ' εἰ θεὸς ἀντιάσειεν.
<hom.od 12.89>	τῆς ἦ τοι πόδες εἰσὶ δυώδεκα πάντες ἄωροι,
<hom.od 12.90>	ἓξ δέ τέ οἱ δειραὶ περιμήκεες,  ἐν δὲ ἑκάστῃ
<hom.od 12.91>	σμερδαλέη κεφαλή, ἐν δὲ τρίστοιχοι ὀδόντες
<hom.od 12.92>	πυκνοὶ καὶ θαμέες, πλεῖοι μέλανος θανάτοιο.
<hom.od 12.93>	μέσση μέν τε κατὰ σπείους κοίλοιο δέδυκεν,
<hom.od 12.94>	ἔξω δ' ἐξίσχει κεφαλὰς δεινοῖο βερέθρου,
<hom.od 12.95>	αὐτοῦ δ' ἰχθυάᾳ,  σκόπελον περιμαιμώωσα,
<hom.od 12.96>	δελφῖνάς τε κύνας τε, καὶ εἴ ποθι μεῖζον ἕλῃσι
<hom.od 12.97>	κῆτος, ἃ μυρία βόσκει ἀγάστονος ̓Αμφιτρίτη.
<hom.od 12.98>	τῇ δ' οὔ πώ ποτε ναῦται ἀκήριοι εὐχετόωνται
<hom.od 12.99>	παρφυγέειν σὺν νηί: φέρει δέ τε κρατὶ ἑκάστῳ
<hom.od 12.100>	φῶτ' ἐξαρπάξασα νεὸς κυανοπρῴροιο.

<hom.od 12.101>	“‘τὸν δ' ἕτερον σκόπελον χθαμαλώτερον ὄψει, ̓Οδυσσεῦ.
<hom.od 12.102>	πλησίον ἀλλήλων: καί κεν διοϊστεύσειας.
<hom.od 12.103>	τῷ δ' ἐν ἐρινεὸς ἔστι μέγας, φύλλοισι τεθηλώς:
<hom.od 12.104>	τῷ δ' ὑπὸ δῖα Χάρυβδις ἀναρροιβδεῖ μέλαν ὕδωρ.
<hom.od 12.105>	τρὶς μὲν γάρ τ' ἀνίησιν ἐπ' ἤματι,  τρὶς δ' ἀναροιβδεῖ
<hom.od 12.106>	δεινόν: μὴ σύ γε κεῖθι τύχοις, ὅτε ῥοιβδήσειεν:
<hom.od 12.107>	οὐ γάρ κεν ῥύσαιτό ς' ὑπὲκ κακοῦ οὐδ' ἐνοσίχθων.
<hom.od 12.108>	ἀλλὰ μάλα Σκύλλης σκοπέλῳ πεπλημένος ὦκα
<hom.od 12.109>	νῆα παρὲξ ἐλάαν, ἐπεὶ ἦ πολὺ φέρτερόν ἐστιν
<hom.od 12.110>	ἓξ ἑτάρους ἐν νηὶ ποθήμεναι ἢ ἅμα πάντας.’

<hom.od 12.111>	“ὣς ἔφατ', αὐτὰρ ἐγώ μιν ἀμειβόμενος προσέειπον:
<hom.od 12.112>	εἰ δ' ἄγε δή μοι τοῦτο, θεά, νημερτὲς ἐνίσπες,
<hom.od 12.113>	εἴ πως τὴν ὀλοὴν μὲν ὑπεκπροφύγοιμι Χάρυβδιν,
<hom.od 12.114>	τὴν δέ κ' ἀμυναίμην, ὅτε μοι σίνοιτό γ' ἑταίρους.’

<hom.od 12.115>	“ὣς ἐφάμην,  ἡ δ' αὐτίκ' ἀμείβετο δῖα θεάων:
<hom.od 12.116>	‘σχέτλιε, καὶ δὴ αὖ τοι πολεμήια ἔργα μέμηλε
<hom.od 12.117>	καὶ πόνος: οὐδὲ θεοῖσιν ὑπείξεαι ἀθανάτοισιν;
<hom.od 12.118>	ἡ δέ τοι οὐ θνητή, ἀλλ' ἀθάνατον κακόν ἐστι,
<hom.od 12.119>	δεινόν τ' ἀργαλέον τε καὶ ἄγριον οὐδὲ μαχητόν:
<hom.od 12.120>	οὐδέ τις ἔστ' ἀλκή: φυγέειν κάρτιστον ἀπ' αὐτῆς.
<hom.od 12.121>	ἢν γὰρ δηθύνῃσθα κορυσσόμενος παρὰ πέτρῃ,
<hom.od 12.122>	δείδω, μή ς' ἐξαῦτις ἐφορμηθεῖσα κίχῃσι
<hom.od 12.123>	τόσσῃσιν κεφαλῇσι, τόσους δ' ἐκ φῶτας ἕληται.
<hom.od 12.124>	ἀλλὰ μάλα σφοδρῶς ἐλάαν, βωστρεῖν δὲ Κράταιιν,
<hom.od 12.125>	μητέρα τῆς Σκύλλης,  ἥ μιν τέκε πῆμα βροτοῖσιν:
<hom.od 12.126>	ἥ μιν ἔπειτ' ἀποπαύσει ἐς ὕστερον ὁρμηθῆναι.

<hom.od 12.127>	“Θρινακίην δ' ἐς νῆσον ἀφίξεαι: ἔνθα δὲ πολλαὶ
<hom.od 12.128>	βόσκοντ' ̓Ηελίοιο βόες καὶ ἴφια μῆλα,
<hom.od 12.129>	ἑπτὰ βοῶν ἀγέλαι, τόσα δ' οἰῶν πώεα καλά,
<hom.od 12.130>	πεντήκοντα δ' ἕκαστα.  γόνος δ' οὐ γίγνεται αὐτῶν,
<hom.od 12.131>	οὐδέ ποτε φθινύθουσι. θεαὶ δ' ἐπιποιμένες εἰσίν,
<hom.od 12.132>	νύμφαι ἐυπλόκαμοι, Φαέθουσά τε Λαμπετίη τε,
<hom.od 12.133>	ἃς τέκεν ̓Ηελίῳ ̔Υπερίονι δῖα Νέαιρα.
<hom.od 12.134>	τὰς μὲν ἄρα θρέψασα τεκοῦσά τε πότνια μήτηρ
<hom.od 12.135>	Θρινακίην ἐς νῆσον ἀπῴκισε τηλόθι ναίειν,
<hom.od 12.136>	μῆλα φυλασσέμεναι πατρώια καὶ ἕλικας βοῦς.
<hom.od 12.137>	τὰς εἰ μέν κ' ἀσινέας ἐάᾳς νόστου τε μέδηαι,
<hom.od 12.138>	ἦ τ' ἂν ἔτ' εἰς ̓Ιθάκην κακά περ πάσχοντες ἵκοισθε:
<hom.od 12.139>	εἰ δέ κε σίνηαι, τότε τοι τεκμαίρομ' ὄλεθρον,
<hom.od 12.140>	νηί τε καὶ ἑτάροις: αὐτὸς δ' εἴ πέρ κεν ἀλύξῃς,
<hom.od 12.141>	ὀψὲ κακῶς νεῖαι, ὀλέσας ἄπο πάντας ἑταίρους.’

<hom.od 12.142>	“ὣς ἔφατ', αὐτίκα δὲ χρυσόθρονος ἤλυθεν ̓Ηώς.
<hom.od 12.143>	ἡ μὲν ἔπειτ' ἀνὰ νῆσον ἀπέστιχε δῖα θεάων:
<hom.od 12.144>	αὐτὰρ ἐγὼν ἐπὶ νῆα κιὼν ὤτρυνον ἑταίρους
<hom.od 12.145>	αὐτούς τ' ἀμβαίνειν ἀνά τε πρυμνήσια λῦσαι:
<hom.od 12.146>	οἱ δ' αἶψ' εἴσβαινον καὶ ἐπὶ κληῖσι καθῖζον.
<hom.od 12.147>	ἑξῆς δ' ἑζόμενοι πολιὴν ἅλα τύπτον ἐρετμοῖς.
<hom.od 12.148>	ἡμῖν δ' αὖ κατόπισθε νεὸς κυανοπρῴροιο
<hom.od 12.149>	ἴκμενον οὖρον ἵει πλησίστιον, ἐσθλὸν ἑταῖρον,
<hom.od 12.150>	Κίρκη ἐυπλόκαμος,  δεινὴ θεὸς αὐδήεσσα.
<hom.od 12.151>	αὐτίκα δ' ὅπλα ἕκαστα πονησάμενοι κατὰ νῆα
<hom.od 12.152>	ἥμεθα: τὴν δ' ἄνεμός τε κυβερνήτης τ' ἴθυνε.

<hom.od 12.153>	“δὴ τότ' ἐγὼν ἑτάροισι μετηύδων ἀχνύμενος κῆρ:
<hom.od 12.154>	‘ὦ φίλοι, οὐ γὰρ χρὴ ἕνα ἴδμεναι οὐδὲ δύ' οἴους
<hom.od 12.155>	θέσφαθ' ἅ μοι Κίρκη μυθήσατο,  δῖα θεάων:
<hom.od 12.156>	ἀλλ' ἐρέω μὲν ἐγών, ἵνα εἰδότες ἤ κε θάνωμεν
<hom.od 12.157>	ἤ κεν ἀλευάμενοι θάνατον καὶ κῆρα φύγοιμεν.
<hom.od 12.158>	Σειρήνων μὲν πρῶτον ἀνώγει θεσπεσιάων
<hom.od 12.159>	φθόγγον ἀλεύασθαι καὶ λειμῶν' ἀνθεμόεντα.
<hom.od 12.160>	οἶον ἔμ' ἠνώγει ὄπ' ἀκουέμεν: ἀλλά με δεσμῷ
<hom.od 12.161>	δήσατ' ἐν ἀργαλέῳ, ὄφρ' ἔμπεδον αὐτόθι μίμνω,
<hom.od 12.162>	ὀρθὸν ἐν ἱστοπέδῃ, ἐκ δ' αὐτοῦ πείρατ' ἀνήφθω.
<hom.od 12.163>	εἰ δέ κε λίσσωμαι ὑμέας λῦσαί τε κελεύω,
<hom.od 12.164>	ὑμεῖς δὲ πλεόνεσσι τότ' ἐν δεσμοῖσι πιέζειν.’

<hom.od 12.165>	“ἦ τοι ἐγὼ τὰ ἕκαστα λέγων ἑτάροισι πίφαυσκον:
<hom.od 12.166>	τόφρα δὲ καρπαλίμως ἐξίκετο νηῦς ἐυεργὴς
<hom.od 12.167>	νῆσον Σειρήνοιιν: ἔπειγε γὰρ οὖρος ἀπήμων.
<hom.od 12.168>	αὐτίκ' ἔπειτ' ἄνεμος μὲν ἐπαύσατο ἠδὲ γαλήνη
<hom.od 12.169>	ἔπλετο νηνεμίη, κοίμησε δὲ κύματα δαίμων.
<hom.od 12.170>	ἀνστάντες δ' ἕταροι νεὸς ἱστία μηρύσαντο
<hom.od 12.171>	καὶ τὰ μὲν ἐν νηὶ γλαφυρῇ θέσαν, οἱ δ' ἐπ' ἐρετμὰ
<hom.od 12.172>	ἑζόμενοι λεύκαινον ὕδωρ ξεστῇς ἐλάτῃσιν.
<hom.od 12.173>	αὐτὰρ ἐγὼ κηροῖο μέγαν τροχὸν ὀξέι χαλκῷ
<hom.od 12.174>	τυτθὰ διατμήξας χερσὶ στιβαρῇσι πίεζον:
<hom.od 12.175>	αἶψα δ' ἰαίνετο κηρός,  ἐπεὶ κέλετο μεγάλη ἲς
<hom.od 12.176>	̓Ηελίου τ' αὐγὴ ̔Υπεριονίδαο ἄνακτος:
<hom.od 12.177>	ἑξείης δ' ἑτάροισιν ἐπ' οὔατα πᾶσιν ἄλειψα.
<hom.od 12.178>	οἱ δ' ἐν νηί μ' ἔδησαν ὁμοῦ χεῖράς τε πόδας τε
<hom.od 12.179>	ὀρθὸν ἐν ἱστοπέδῃ, ἐκ δ' αὐτοῦ πείρατ' ἀνῆπτον:
<hom.od 12.180>	αὐτοὶ δ' ἑζόμενοι πολιὴν ἅλα τύπτον ἐρετμοῖς.
<hom.od 12.181>	ἀλλ' ὅτε τόσσον ἀπῆμεν ὅσον τε γέγωνε βοήσας,
<hom.od 12.182>	ῥίμφα διώκοντες, τὰς δ' οὐ λάθεν ὠκύαλος νηῦς
<hom.od 12.183>	ἐγγύθεν ὀρνυμένη, λιγυρὴν δ' ἔντυνον ἀοιδήν:

<hom.od 12.184>	“‘δεῦρ' ἄγ' ἰών, πολύαιν' ̓Οδυσεῦ, μέγα κῦδος ̓Αχαιῶν,
<hom.od 12.185>	νῆα κατάστησον,  ἵνα νωιτέρην ὄπ ἀκούσῃς.
<hom.od 12.186>	οὐ γάρ πώ τις τῇδε παρήλασε νηὶ μελαίνῃ,
<hom.od 12.187>	πρίν γ' ἡμέων μελίγηρυν ἀπὸ στομάτων ὄπ' ἀκοῦσαι,
<hom.od 12.188>	ἀλλ' ὅ γε τερψάμενος νεῖται καὶ πλείονα εἰδώς.
<hom.od 12.189>	ἴδμεν γάρ τοι πάνθ' ὅς' ἐνὶ Τροίῃ εὐρείῃ
<hom.od 12.190>	̓Αργεῖοι Τρῶές τε θεῶν ἰότητι μόγησαν,
<hom.od 12.191>	ἴδμεν δ', ὅσσα γένηται ἐπὶ χθονὶ πουλυβοτείρῃ.’

<hom.od 12.192>	“ὣς φάσαν ἱεῖσαι ὄπα κάλλιμον: αὐτὰρ ἐμὸν κῆρ
<hom.od 12.193>	ἤθελ' ἀκουέμεναι, λῦσαί τ' ἐκέλευον ἑταίρους
<hom.od 12.194>	ὀφρύσι νευστάζων: οἱ δὲ προπεσόντες ἔρεσσον.
<hom.od 12.195>	αὐτίκα δ' ἀνστάντες Περιμήδης Εὐρύλοχός τε
<hom.od 12.196>	πλείοσί μ' ἐν δεσμοῖσι δέον μᾶλλόν τε πίεζον.
<hom.od 12.197>	αὐτὰρ ἐπεὶ δὴ τάς γε παρήλασαν, οὐδ' ἔτ' ἔπειτα
<hom.od 12.198>	φθογγῆς Σειρήνων ἠκούομεν οὐδέ τ' ἀοιδῆς,
<hom.od 12.199>	αἶψ' ἀπὸ κηρὸν ἕλοντο ἐμοὶ ἐρίηρες ἑταῖροι,
<hom.od 12.200>	ὅν σφιν ἐπ' ὠσὶν ἄλειψ',  ἐμέ τ' ἐκ δεσμῶν ἀνέλυσαν.

<hom.od 12.201>	“ἀλλ' ὅτε δὴ τὴν νῆσον ἐλείπομεν, αὐτίκ' ἔπειτα
<hom.od 12.202>	καπνὸν καὶ μέγα κῦμα ἴδον καὶ δοῦπον ἄκουσα.
<hom.od 12.203>	τῶν δ' ἄρα δεισάντων ἐκ χειρῶν ἔπτατ' ἐρετμά,
<hom.od 12.204>	βόμβησαν δ' ἄρα πάντα κατὰ ῥόον: ἔσχετο δ' αὐτοῦ
<hom.od 12.205>	νηῦς,  ἐπεὶ οὐκέτ' ἐρετμὰ προήκεα χερσὶν ἔπειγον.
<hom.od 12.206>	αὐτὰρ ἐγὼ διὰ νηὸς ἰὼν ὤτρυνον ἑταίρους
<hom.od 12.207>	μειλιχίοις ἐπέεσσι παρασταδὸν ἄνδρα ἕκαστον:

<hom.od 12.208>	“ ‘ὦ φίλοι, οὐ γάρ πώ τι κακῶν ἀδαήμονές εἰμεν:
<hom.od 12.209>	οὐ μὲν δὴ τόδε μεῖζον ἕπει κακόν, ἢ ὅτε Κύκλωψ
<hom.od 12.210>	εἴλει ἐνὶ σπῆι γλαφυρῷ κρατερῆφι βίηφιν:
<hom.od 12.211>	ἀλλὰ καὶ ἔνθεν ἐμῇ ἀρετῇ, βουλῇ τε νόῳ τε,
<hom.od 12.212>	ἐκφύγομεν, καί που τῶνδε μνήσεσθαι ὀίω.
<hom.od 12.213>	νῦν δ' ἄγεθ', ὡς ἂν ἐγὼ εἴπω, πειθώμεθα πάντες.
<hom.od 12.214>	ὑμεῖς μὲν κώπῃσιν ἁλὸς ῥηγμῖνα βαθεῖαν
<hom.od 12.215>	τύπτετε κληίδεσσιν ἐφήμενοι,  αἴ κέ ποθι Ζεὺς
<hom.od 12.216>	δώῃ τόνδε γ' ὄλεθρον ὑπεκφυγέειν καὶ ἀλύξαι:
<hom.od 12.217>	σοὶ δέ, κυβερνῆθ', ὧδ' ἐπιτέλλομαι: ἀλλ' ἐνὶ θυμῷ
<hom.od 12.218>	βάλλευ, ἐπεὶ νηὸς γλαφυρῆς οἰήια νωμᾷς.
<hom.od 12.219>	τούτου μὲν καπνοῦ καὶ κύματος ἐκτὸς ἔεργε
<hom.od 12.220>	νῆα,  σὺ δὲ σκοπέλου ἐπιμαίεο, μή σε λάθῃσι
<hom.od 12.221>	κεῖς' ἐξορμήσασα καὶ ἐς κακὸν ἄμμε βάλῃσθα.’

<hom.od 12.222>	“ὣς ἐφάμην, οἱ δ' ὦκα ἐμοῖς ἐπέεσσι πίθοντο.
<hom.od 12.223>	Σκύλλην δ' οὐκέτ' ἐμυθεόμην, ἄπρηκτον ἀνίην,
<hom.od 12.224>	μή πώς μοι δείσαντες ἀπολλήξειαν ἑταῖροι
<hom.od 12.225>	εἰρεσίης,  ἐντὸς δὲ πυκάζοιεν σφέας αὐτούς.
<hom.od 12.226>	καὶ τότε δὴ Κίρκης μὲν ἐφημοσύνης ἀλεγεινῆς
<hom.od 12.227>	λανθανόμην, ἐπεὶ οὔ τί μ' ἀνώγει θωρήσσεσθαι:
<hom.od 12.228>	αὐτὰρ ἐγὼ καταδὺς κλυτὰ τεύχεα καὶ δύο δοῦρε
<hom.od 12.229>	μάκρ' ἐν χερσὶν ἑλὼν εἰς ἴκρια νηὸς ἔβαινον
<hom.od 12.230>	πρῴρης: ἔνθεν γάρ μιν ἐδέγμην πρῶτα φανεῖσθαι
<hom.od 12.231>	Σκύλλην πετραίην, ἥ μοι φέρε πῆμ' ἑτάροισιν.
<hom.od 12.232>	οὐδέ πῃ ἀθρῆσαι δυνάμην, ἔκαμον δέ μοι ὄσσε
<hom.od 12.233>	πάντῃ παπταίνοντι πρὸς ἠεροειδέα πέτρην.

<hom.od 12.234>	“ἡμεῖς μὲν στεινωπὸν ἀνεπλέομεν γοόωντες:
<hom.od 12.235>	ἔνθεν μὲν Σκύλλη,  ἑτέρωθι δὲ δῖα Χάρυβδις
<hom.od 12.236>	δεινὸν ἀνερροίβδησε θαλάσσης ἁλμυρὸν ὕδωρ.
<hom.od 12.237>	ἦ τοι ὅτ' ἐξεμέσειε, λέβης ὣς ἐν πυρὶ πολλῷ
<hom.od 12.238>	πᾶς' ἀναμορμύρεσκε κυκωμένη, ὑψόσε δ' ἄχνη
<hom.od 12.239>	ἄκροισι σκοπέλοισιν ἐπ' ἀμφοτέροισιν ἔπιπτεν:
<hom.od 12.240>	ἀλλ' ὅτ' ἀναβρόξειε θαλάσσης ἁλμυρὸν ὕδωρ,
<hom.od 12.241>	πᾶς' ἔντοσθε φάνεσκε κυκωμένη, ἀμφὶ δὲ πέτρη
<hom.od 12.242>	δεινὸν ἐβεβρύχει, ὑπένερθε δὲ γαῖα φάνεσκε
<hom.od 12.243>	ψάμμῳ κυανέη: τοὺς δὲ χλωρὸν δέος ᾕρει.
<hom.od 12.244>	ἡμεῖς μὲν πρὸς τὴν ἴδομεν δείσαντες ὄλεθρον:
<hom.od 12.245>	τόφρα δέ μοι Σκύλλη γλαφυρῆς ἐκ νηὸς ἑταίρους
<hom.od 12.246>	ἓξ ἕλεθ', οἳ χερσίν τε βίηφί τε φέρτατοι ἦσαν.
<hom.od 12.247>	σκεψάμενος δ' ἐς νῆα θοὴν ἅμα καὶ μεθ' ἑταίρους
<hom.od 12.248>	ἤδη τῶν ἐνόησα πόδας καὶ χεῖρας ὕπερθεν
<hom.od 12.249>	ὑψός' ἀειρομένων: ἐμὲ δὲ φθέγγοντο καλεῦντες
<hom.od 12.250>	ἐξονομακλήδην,  τότε γ' ὕστατον, ἀχνύμενοι κῆρ.
<hom.od 12.251>	ὡς δ' ὅτ' ἐπὶ προβόλῳ ἁλιεὺς περιμήκεϊ ῥάβδῳ
<hom.od 12.252>	ἰχθύσι τοῖς ὀλίγοισι δόλον κατὰ εἴδατα βάλλων
<hom.od 12.253>	ἐς πόντον προί̈ησι βοὸς κέρας ἀγραύλοιο,
<hom.od 12.254>	ἀσπαίροντα δ' ἔπειτα λαβὼν ἔρριψε θύραζε,
<hom.od 12.255>	ὣς οἵ γ' ἀσπαίροντες ἀείροντο προτὶ πέτρας:
<hom.od 12.256>	αὐτοῦ δ' εἰνὶ θύρῃσι κατήσθιε κεκληγῶτας
<hom.od 12.257>	χεῖρας ἐμοὶ ὀρέγοντας ἐν αἰνῇ δηιοτῆτι:
<hom.od 12.258>	οἴκτιστον δὴ κεῖνο ἐμοῖς ἴδον ὀφθαλμοῖσι
<hom.od 12.259>	πάντων, ὅσς' ἐμόγησα πόρους ἁλὸς ἐξερεείνων.

<hom.od 12.260>	“αὐτὰρ ἐπεὶ πέτρας φύγομεν δεινήν τε Χάρυβδιν
<hom.od 12.261>	Σκύλλην τ', αὐτίκ' ἔπειτα θεοῦ ἐς ἀμύμονα νῆσον
<hom.od 12.262>	ἱκόμεθ': ἔνθα δ' ἔσαν καλαὶ βόες εὐρυμέτωποι,
<hom.od 12.263>	πολλὰ δὲ ἴφια μῆλ' ̔Υπερίονος ̓Ηελίοιο.
<hom.od 12.264>	δὴ τότ' ἐγὼν ἔτι πόντῳ ἐὼν ἐν νηὶ μελαίνῃ
<hom.od 12.265>	μυκηθμοῦ τ' ἤκουσα βοῶν αὐλιζομενάων
<hom.od 12.266>	οἰῶν τε βληχήν: καί μοι ἔπος ἔμπεσε θυμῷ
<hom.od 12.267>	μάντηος ἀλαοῦ, Θηβαίου Τειρεσίαο,
<hom.od 12.268>	Κίρκης τ' Αἰαίης, ἥ μοι μάλα πόλλ' ἐπέτελλε
<hom.od 12.269>	νῆσον ἀλεύασθαι τερψιμβρότου ̓Ηελίοιο.
<hom.od 12.270>	δὴ τότ' ἐγὼν ἑτάροισι μετηύδων ἀχνύμενος κῆρ:

<hom.od 12.271>	“‘κέκλυτέ μευ μύθων κακά περ πάσχοντες ἑταῖροι,
<hom.od 12.272>	ὄφρ' ὑμῖν εἴπω μαντήια Τειρεσίαο
<hom.od 12.273>	Κίρκης τ' Αἰαίης, ἥ μοι μάλα πόλλ' ἐπέτελλε
<hom.od 12.274>	νῆσον ἀλεύασθαι τερψιμβρότου ̓Ηελίοιο:
<hom.od 12.275>	ἔνθα γὰρ αἰνότατον κακὸν ἔμμεναι ἄμμιν ἔφασκεν.
<hom.od 12.276>	ἀλλὰ παρὲξ τὴν νῆσον ἐλαύνετε νῆα μέλαιναν.’

<hom.od 12.277>	“ὣς ἐφάμην, τοῖσιν δὲ κατεκλάσθη φίλον ἦτορ.
<hom.od 12.278>	αὐτίκα δ' Εὐρύλοχος στυγερῷ μ' ἠμείβετο μύθῳ:

<hom.od 12.279>	“‘σχέτλιός εἰς, ̓Οδυσεῦ: περί τοι μένος, οὐδέ τι γυῖα
<hom.od 12.280>	κάμνεις: ἦ ῥά νυ σοί γε σιδήρεα πάντα τέτυκται,
<hom.od 12.281>	ὅς ῥ' ἑτάρους καμάτῳ ἁδηκότας ἠδὲ καὶ ὕπνῳ
<hom.od 12.282>	οὐκ ἐάᾳς γαίης ἐπιβήμεναι, ἔνθα κεν αὖτε
<hom.od 12.283>	νήσῳ ἐν ἀμφιρύτῃ λαρὸν τετυκοίμεθα δόρπον,
<hom.od 12.284>	ἀλλ' αὔτως διὰ νύκτα θοὴν ἀλάλησθαι ἄνωγας
<hom.od 12.285>	νήσου ἀποπλαγχθέντας ἐν ἠεροειδέι πόντῳ.
<hom.od 12.286>	ἐκ νυκτῶν δ' ἄνεμοι χαλεποί, δηλήματα νηῶν,
<hom.od 12.287>	γίγνονται: πῇ κέν τις ὑπεκφύγοι αἰπὺν ὄλεθρον,
<hom.od 12.288>	ἤν πως ἐξαπίνης ἔλθῃ ἀνέμοιο θύελλα,
<hom.od 12.289>	ἢ Νότου ἢ Ζεφύροιο δυσαέος, οἵ τε μάλιστα
<hom.od 12.290>	νῆα διαρραίουσι θεῶν ἀέκητι ἀνάκτων.
<hom.od 12.291>	ἀλλ' ἦ τοι νῦν μὲν πειθώμεθα νυκτὶ μελαίνῃ
<hom.od 12.292>	δόρπον θ' ὁπλισόμεσθα θοῇ παρὰ νηὶ μένοντες,
<hom.od 12.293>	ἠῶθεν δ' ἀναβάντες ἐνήσομεν εὐρέι πόντῳ.’

<hom.od 12.294>	“ὣς ἔφατ' Εὐρύλοχος, ἐπὶ δ' ᾔνεον ἄλλοι ἑταῖροι.
<hom.od 12.295>	καὶ τότε δὴ γίγνωσκον ὃ δὴ κακὰ μήδετο δαίμων,
<hom.od 12.296>	καί μιν φωνήσας ἔπεα πτερόεντα προσηύδων:

<hom.od 12.297>	“Εὐρύλοχ', ἦ μάλα δή με βιάζετε μοῦνον ἐόντα.
<hom.od 12.298>	ἀλλ' ἄγε νῦν μοι πάντες ὀμόσσατε καρτερὸν ὅρκον:
<hom.od 12.299>	εἴ κέ τιν' ἠὲ βοῶν ἀγέλην ἢ πῶυ μέγ' οἰῶν
<hom.od 12.300>	εὕρωμεν,  μή πού τις ἀτασθαλίῃσι κακῇσιν
<hom.od 12.301>	ἢ βοῦν ἠέ τι μῆλον ἀποκτάνῃ: ἀλλὰ ἕκηλοι
<hom.od 12.302>	ἐσθίετε βρώμην, τὴν ἀθανάτη πόρε Κίρκη.’

<hom.od 12.303>	“ὣς ἐφάμην, οἱ δ' αὐτίκ' ἀπώμνυον, ὡς ἐκέλευον.
<hom.od 12.304>	αὐτὰρ ἐπεί ῥ' ὄμοσάν τε τελεύτησάν τε τὸν ὅρκον,
<hom.od 12.305>	στήσαμεν ἐν λιμένι γλαφυρῷ ἐυεργέα νῆα
<hom.od 12.306>	ἄγχ' ὕδατος γλυκεροῖο, καὶ ἐξαπέβησαν ἑταῖροι
<hom.od 12.307>	νηός, ἔπειτα δὲ δόρπον ἐπισταμένως τετύκοντο.
<hom.od 12.308>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom.od 12.309>	μνησάμενοι δὴ ἔπειτα φίλους ἔκλαιον ἑταίρους,
<hom.od 12.310>	οὓς ἔφαγε Σκύλλη γλαφυρῆς ἐκ νηὸς ἑλοῦσα:
<hom.od 12.311>	κλαιόντεσσι δὲ τοῖσιν ἐπήλυθε νήδυμος ὕπνος.
<hom.od 12.312>	ἦμος δὲ τρίχα νυκτὸς ἔην, μετὰ δ' ἄστρα βεβήκει,
<hom.od 12.313>	ὦρσεν ἔπι ζαῆν ἄνεμον νεφεληγερέτα Ζεὺς
<hom.od 12.314>	λαίλαπι θεσπεσίῃ, σὺν δὲ νεφέεσσι κάλυψε
<hom.od 12.315>	γαῖαν ὁμοῦ καὶ πόντον: ὀρώρει δ' οὐρανόθεν νύξ.
<hom.od 12.316>	ἦμος δ' ἠριγένεια φάνη ῥοδοδάκτυλος ̓Ηώς,
<hom.od 12.317>	νῆα μὲν ὡρμίσαμεν κοῖλον σπέος εἰσερύσαντες.
<hom.od 12.318>	ἔνθα δ' ἔσαν νυμφέων καλοὶ χοροὶ ἠδὲ θόωκοι:
<hom.od 12.319>	καὶ τότ' ἐγὼν ἀγορὴν θέμενος μετὰ μῦθον ἔειπον:

<hom.od 12.320>	“ὦ φίλοι,  ἐν γὰρ νηὶ θοῇ βρῶσίς τε πόσις τε
<hom.od 12.321>	ἔστιν, τῶν δὲ βοῶν ἀπεχώμεθα, μή τι πάθωμεν:
<hom.od 12.322>	δεινοῦ γὰρ θεοῦ αἵδε βόες καὶ ἴφια μῆλα,
<hom.od 12.323>	̓Ηελίου, ὃς πάντ' ἐφορᾷ καὶ πάντ' ἐπακούει.’

<hom.od 12.324>	“ὣς ἐφάμην, τοῖσιν δ' ἐπεπείθετο θυμὸς ἀγήνωρ.
<hom.od 12.325>	μῆνα δὲ πάντ' ἄλληκτος ἄη Νότος,  οὐδέ τις ἄλλος
<hom.od 12.326>	γίγνετ' ἔπειτ' ἀνέμων εἰ μὴ Εὖρός τε Νότος τε.

<hom.od 12.327>	“οἱ δ' ἧος μὲν σῖτον ἔχον καὶ οἶνον ἐρυθρόν,
<hom.od 12.328>	τόφρα βοῶν ἀπέχοντο λιλαιόμενοι βιότοιο.
<hom.od 12.329>	ἀλλ' ὅτε δὴ νηὸς ἐξέφθιτο ἤια πάντα,
<hom.od 12.330>	καὶ δὴ ἄγρην ἐφέπεσκον ἀλητεύοντες ἀνάγκῃ,
<hom.od 12.331>	ἰχθῦς ὄρνιθάς τε, φίλας ὅ τι χεῖρας ἵκοιτο,
<hom.od 12.332>	γναμπτοῖς ἀγκίστροισιν, ἔτειρε δὲ γαστέρα λιμός:
<hom.od 12.333>	δὴ τότ' ἐγὼν ἀνὰ νῆσον ἀπέστιχον, ὄφρα θεοῖσιν
<hom.od 12.334>	εὐξαίμην, εἴ τίς μοι ὁδὸν φήνειε νέεσθαι.
<hom.od 12.335>	ἀλλ' ὅτε δὴ διὰ νήσου ἰὼν ἤλυξα ἑταίρους,
<hom.od 12.336>	χεῖρας νιψάμενος, ὅθ' ἐπὶ σκέπας ἦν ἀνέμοιο,
<hom.od 12.337>	ἠρώμην πάντεσσι θεοῖς οἳ ̓́Ολυμπον ἔχουσιν:
<hom.od 12.338>	οἱ δ' ἄρα μοι γλυκὺν ὕπνον ἐπὶ βλεφάροισιν ἔχευαν.
<hom.od 12.339>	Εὐρύλοχος δ' ἑτάροισι κακῆς ἐξήρχετο βουλῆς:

<hom.od 12.340>	“‘κέκλυτέ μευ μύθων κακά περ πάσχοντες ἑταῖροι.
<hom.od 12.341>	πάντες μὲν στυγεροὶ θάνατοι δειλοῖσι βροτοῖσι,
<hom.od 12.342>	λιμῷ δ' οἴκτιστον θανέειν καὶ πότμον ἐπισπεῖν.
<hom.od 12.343>	ἀλλ' ἄγετ', ̓Ηελίοιο βοῶν ἐλάσαντες ἀρίστας
<hom.od 12.344>	ῥέξομεν ἀθανάτοισι, τοὶ οὐρανὸν εὐρὺν ἔχουσιν.
<hom.od 12.345>	εἰ δέ κεν εἰς ̓Ιθάκην ἀφικοίμεθα,  πατρίδα γαῖαν,
<hom.od 12.346>	αἶψά κεν ̓Ηελίῳ ̔Υπερίονι πίονα νηὸν
<hom.od 12.347>	τεύξομεν, ἐν δέ κε θεῖμεν ἀγάλματα πολλὰ καὶ ἐσθλά.
<hom.od 12.348>	εἰ δὲ χολωσάμενός τι βοῶν ὀρθοκραιράων
<hom.od 12.349>	νῆ' ἐθέλῃ ὀλέσαι, ἐπὶ δ' ἕσπωνται θεοὶ ἄλλοι,
<hom.od 12.350>	βούλομ' ἅπαξ πρὸς κῦμα χανὼν ἀπὸ θυμὸν ὀλέσσαι,
<hom.od 12.351>	ἢ δηθὰ στρεύγεσθαι ἐὼν ἐν νήσῳ ἐρήμῃ.’

<hom.od 12.352>	“‘ὣς ἔφατ' Εὐρύλοχος, ἐπὶ δ' ᾔνεον ἄλλοι ἑταῖροι.
<hom.od 12.353>	αὐτίκα δ' ̓Ηελίοιο βοῶν ἐλάσαντες ἀρίστας
<hom.od 12.354>	ἐγγύθεν, οὐ γὰρ τῆλε νεὸς κυανοπρῴροιο
<hom.od 12.355>	βοσκέσκονθ' ἕλικες καλαὶ βόες εὐρυμέτωποι:
<hom.od 12.356>	τὰς δὲ περίστησάν τε καὶ εὐχετόωντο θεοῖσιν,
<hom.od 12.357>	φύλλα δρεψάμενοι τέρενα δρυὸς ὑψικόμοιο:
<hom.od 12.358>	οὐ γὰρ ἔχον κρῖ λευκὸν ἐυσσέλμου ἐπὶ νηός.
<hom.od 12.359>	αὐτὰρ ἐπεί ῥ' εὔξαντο καὶ ἔσφαξαν καὶ ἔδειραν,
<hom.od 12.360>	μηρούς τ' ἐξέταμον κατά τε κνίσῃ ἐκάλυψαν
<hom.od 12.361>	δίπτυχα ποιήσαντες, ἐπ' αὐτῶν δ' ὠμοθέτησαν.
<hom.od 12.362>	οὐδ' εἶχον μέθυ λεῖψαι ἐπ' αἰθομένοις ἱεροῖσιν,
<hom.od 12.363>	ἀλλ' ὕδατι σπένδοντες ἐπώπτων ἔγκατα πάντα.
<hom.od 12.364>	αὐτὰρ ἐπεὶ κατὰ μῆρ' ἐκάη καὶ σπλάγχνα πάσαντο,
<hom.od 12.365>	μίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν.
<hom.od 12.366>	καὶ τότε μοι βλεφάρων ἐξέσσυτο νήδυμος ὕπνος,
<hom.od 12.367>	βῆν δ' ἰέναι ἐπὶ νῆα θοὴν καὶ θῖνα θαλάσσης.
<hom.od 12.368>	ἀλλ' ὅτε δὴ σχεδὸν ἦα κιὼν νεὸς ἀμφιελίσσης,
<hom.od 12.369>	καὶ τότε με κνίσης ἀμφήλυθεν ἡδὺς ἀυτμή.
<hom.od 12.370>	οἰμώξας δὲ θεοῖσι μέγ' ἀθανάτοισι γεγώνευν:

<hom.od 12.371>	“Ζεῦ πάτερ ἠδ' ἄλλοι μάκαρες θεοὶ αἰὲν ἐόντες,
<hom.od 12.372>	ἦ με μάλ' εἰς ἄτην κοιμήσατε νηλέι ὕπνῳ.
<hom.od 12.373>	οἱ δ' ἕταροι μέγα ἔργον ἐμητίσαντο μένοντες.’

<hom.od 12.374>	“ὠκέα δ' ̓Ηελίῳ ̔Υπερίονι ἄγγελος ἦλθε
<hom.od 12.375>	Λαμπετίη τανύπεπλος,  ὅ οἱ βόας ἔκταμεν ἡμεῖς.
<hom.od 12.376>	αὐτίκα δ' ἀθανάτοισι μετηύδα χωόμενος κῆρ:

<hom.od 12.377>	“Ζεῦ πάτερ ἠδ' ἄλλοι μάκαρες θεοὶ αἰὲν ἐόντες,
<hom.od 12.378>	τῖσαι δὴ ἑτάρους Λαερτιάδεω ̓Οδυσῆος,
<hom.od 12.379>	οἵ μευ βοῦς ἔκτειναν ὑπέρβιον, ᾗσιν ἐγώ γε
<hom.od 12.380>	χαίρεσκον μὲν ἰὼν εἰς οὐρανὸν ἀστερόεντα,
<hom.od 12.381>	ἠδ' ὁπότ' ἂψ ἐπὶ γαῖαν ἀπ' οὐρανόθεν προτραποίμην.
<hom.od 12.382>	εἰ δέ μοι οὐ τίσουσι βοῶν ἐπιεικέ' ἀμοιβήν,
<hom.od 12.383>	δύσομαι εἰς ̓Αίδαο καὶ ἐν νεκύεσσι φαείνω.’

<hom.od 12.384>	“τὸν δ' ἀπαμειβόμενος προσέφη νεφεληγερέτα Ζεύς:
<hom.od 12.385>	“̓Ηέλι',  ἦ τοι μὲν σὺ μετ' ἀθανάτοισι φάεινε
<hom.od 12.386>	καὶ θνητοῖσι βροτοῖσιν ἐπὶ ζείδωρον ἄρουραν:
<hom.od 12.387>	τῶν δέ κ' ἐγὼ τάχα νῆα θοὴν ἀργῆτι κεραυνῷ
<hom.od 12.388>	τυτθὰ βαλὼν κεάσαιμι μέσῳ ἐνὶ οἴνοπι πόντῳ.

<hom.od 12.389>	“ταῦτα δ' ἐγὼν ἤκουσα Καλυψοῦς ἠυκόμοιο:
<hom.od 12.390>	ἡ δ' ἔφη ̔Ερμείαο διακτόρου αὐτὴ ἀκοῦσαι.

<hom.od 12.391>	“αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,
<hom.od 12.392>	νείκεον ἄλλοθεν ἄλλον ἐπισταδόν, οὐδέ τι μῆχος
<hom.od 12.393>	εὑρέμεναι δυνάμεσθα, βόες δ' ἀποτέθνασαν ἤδη.
<hom.od 12.394>	τοῖσιν δ' αὐτίκ' ἔπειτα θεοὶ τέραα προύφαινον:
<hom.od 12.395>	εἷρπον μὲν ῥινοί,  κρέα δ' ἀμφ' ὀβελοῖσι μεμύκει,
<hom.od 12.396>	ὀπταλέα τε καὶ ὠμά, βοῶν δ' ὣς γίγνετο φωνή.

<hom.od 12.397>	“ἑξῆμαρ μὲν ἔπειτα ἐμοὶ ἐρίηρες ἑταῖροι
<hom.od 12.398>	δαίνυντ' ̓Ηελίοιο βοῶν ἐλάσαντες ἀρίστας:
<hom.od 12.399>	ἀλλ' ὅτε δὴ ἕβδομον ἦμαρ ἐπὶ Ζεὺς θῆκε Κρονίων,
<hom.od 12.400>	καὶ τότ' ἔπειτ' ἄνεμος μὲν ἐπαύσατο λαίλαπι θύων,
<hom.od 12.401>	ἡμεῖς δ' αἶψ' ἀναβάντες ἐνήκαμεν εὐρέι πόντῳ,
<hom.od 12.402>	ἱστὸν στησάμενοι ἀνά θ' ἱστία λεύκ' ἐρύσαντες.

<hom.od 12.403>	“ἀλλ' ὅτε δὴ τὴν νῆσον ἐλείπομεν, οὐδέ τις ἄλλη
<hom.od 12.404>	φαίνετο γαιάων, ἀλλ' οὐρανὸς ἠδὲ θάλασσα,
<hom.od 12.405>	δὴ τότε κυανέην νεφέλην ἔστησε Κρονίων
<hom.od 12.406>	νηὸς ὕπερ γλαφυρῆς, ἤχλυσε δὲ πόντος ὑπ' αὐτῆς.
<hom.od 12.407>	ἡ δ' ἔθει οὐ μάλα πολλὸν ἐπὶ χρόνον: αἶψα γὰρ ἦλθε
<hom.od 12.408>	κεκληγὼς Ζέφυρος μεγάλῃ σὺν λαίλαπι θύων,
<hom.od 12.409>	ἱστοῦ δὲ προτόνους ἔρρηξ' ἀνέμοιο θύελλα
<hom.od 12.410>	ἀμφοτέρους: ἱστὸς δ' ὀπίσω πέσεν,  ὅπλα τε πάντα
<hom.od 12.411>	εἰς ἄντλον κατέχυνθ'. ὁ δ' ἄρα πρυμνῇ ἐνὶ νηὶ
<hom.od 12.412>	πλῆξε κυβερνήτεω κεφαλήν, σὺν δ' ὀστέ' ἄραξε
<hom.od 12.413>	πάντ' ἄμυδις κεφαλῆς: ὁ δ' ἄρ' ἀρνευτῆρι ἐοικὼς
<hom.od 12.414>	κάππες' ἀπ' ἰκριόφιν, λίπε δ' ὀστέα θυμὸς ἀγήνωρ.
<hom.od 12.415>	Ζεὺς δ' ἄμυδις βρόντησε καὶ ἔμβαλε νηὶ κεραυνόν:
<hom.od 12.416>	ἡ δ' ἐλελίχθη πᾶσα Διὸς πληγεῖσα κεραυνῷ,
<hom.od 12.417>	ἐν δὲ θεείου πλῆτο, πέσον δ' ἐκ νηὸς ἑταῖροι.
<hom.od 12.418>	οἱ δὲ κορώνῃσιν ἴκελοι περὶ νῆα μέλαιναν
<hom.od 12.419>	κύμασιν ἐμφορέοντο, θεὸς δ' ἀποαίνυτο νόστον.
<hom.od 12.420>	αὐτὰρ ἐγὼ διὰ νηὸς ἐφοίτων,  ὄφρ' ἀπὸ τοίχους
<hom.od 12.421>	λῦσε κλύδων τρόπιος, τὴν δὲ ψιλὴν φέρε κῦμα,
<hom.od 12.422>	ἐκ δέ οἱ ἱστὸν ἄραξε ποτὶ τρόπιν. αὐτὰρ ἐπ' αὐτῷ
<hom.od 12.423>	ἐπίτονος βέβλητο, βοὸς ῥινοῖο τετευχώς:
<hom.od 12.424>	τῷ ῥ' ἄμφω συνέεργον, ὁμοῦ τρόπιν ἠδὲ καὶ ἱστόν,
<hom.od 12.425>	ἑζόμενος δ' ἐπὶ τοῖς φερόμην ὀλοοῖς ἀνέμοισιν.

<hom.od 12.426>	“ἔνθ' ἦ τοι Ζέφυρος μὲν ἐπαύσατο λαίλαπι θύων,
<hom.od 12.427>	ἦλθε δ' ἐπὶ Νότος ὦκα, φέρων ἐμῷ ἄλγεα θυμῷ,
<hom.od 12.428>	ὄφρ' ἔτι τὴν ὀλοὴν ἀναμετρήσαιμι Χάρυβδιν.
<hom.od 12.429>	παννύχιος φερόμην, ἅμα δ' ἠελίῳ ἀνιόντι
<hom.od 12.430>	ἦλθον ἐπὶ Σκύλλης σκόπελον δεινήν τε Χάρυβδιν.
<hom.od 12.431>	ἡ μὲν ἀνερροίβδησε θαλάσσης ἁλμυρὸν ὕδωρ:
<hom.od 12.432>	αὐτὰρ ἐγὼ ποτὶ μακρὸν ἐρινεὸν ὑψός' ἀερθείς,
<hom.od 12.433>	τῷ προσφὺς ἐχόμην ὡς νυκτερίς. οὐδέ πῃ εἶχον
<hom.od 12.434>	οὔτε στηρίξαι ποσὶν ἔμπεδον οὔτ' ἐπιβῆναι:
<hom.od 12.435>	ῥίζαι γὰρ ἑκὰς εἶχον, ἀπήωροι δ' ἔσαν ὄζοι,
<hom.od 12.436>	μακροί τε μεγάλοι τε, κατεσκίαον δὲ Χάρυβδιν.
<hom.od 12.437>	νωλεμέως δ' ἐχόμην, ὄφρ' ἐξεμέσειεν ὀπίσσω
<hom.od 12.438>	ἱστὸν καὶ τρόπιν αὖτις: ἐελδομένῳ δέ μοι ἦλθον
<hom.od 12.439>	ὄψ': ἦμος δ' ἐπὶ δόρπον ἀνὴρ ἀγορῆθεν ἀνέστη
<hom.od 12.440>	κρίνων νείκεα πολλὰ δικαζομένων αἰζηῶν,
<hom.od 12.441>	τῆμος δὴ τά γε δοῦρα Χαρύβδιος ἐξεφαάνθη.
<hom.od 12.442>	ἧκα δ' ἐγὼ καθύπερθε πόδας καὶ χεῖρε φέρεσθαι,
<hom.od 12.443>	μέσσῳ δ' ἐνδούπησα παρὲξ περιμήκεα δοῦρα,
<hom.od 12.444>	ἑζόμενος δ' ἐπὶ τοῖσι διήρεσα χερσὶν ἐμῇσι.
<hom.od 12.445>	Σκύλλην δ' οὐκέτ' ἔασε πατὴρ ἀνδρῶν τε θεῶν τε
<hom.od 12.446>	εἰσιδέειν: οὐ γάρ κεν ὑπέκφυγον αἰπὺν ὄλεθρον.

<hom.od 12.447>	“ἔνθεν δ' ἐννῆμαρ φερόμην, δεκάτῃ δέ με νυκτὶ
<hom.od 12.448>	νῆσον ἐς ̓Ωγυγίην πέλασαν θεοί, ἔνθα Καλυψὼ
<hom.od 12.449>	ναίει ἐυπλόκαμος, δεινὴ θεὸς αὐδήεσσα,
<hom.od 12.450>	ἥ μ' ἐφίλει τ' ἐκόμει τε.  τί τοι τάδε μυθολογεύω;
<hom.od 12.451>	ἤδη γάρ τοι χθιζὸς ἐμυθεόμην ἐνὶ οἴκῳ
<hom.od 12.452>	σοί τε καὶ ἰφθίμῃ ἀλόχῳ: ἐχθρὸν δέ μοί ἐστιν
<hom.od 12.453>	αὖτις ἀριζήλως εἰρημένα μυθολογεύειν.”

<hom.od 13.1>	ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ,
<hom.od 13.2>	κηληθμῷ δ' ἔσχοντο κατὰ μέγαρα σκιόεντα.
<hom.od 13.3>	τὸν δ' αὖτ' ̓Αλκίνοος ἀπαμείβετο φώνησέν τε:

<hom.od 13.4>	“ὦ ̓Οδυσεῦ, ἐπεὶ ἵκευ ἐμὸν ποτὶ χαλκοβατὲς δῶ,
<hom.od 13.5>	ὑψερεφές,  τῷ ς' οὔ τι παλιμπλαγχθέντα γ' ὀί̈ω
<hom.od 13.6>	ἂψ ἀπονοστήσειν, εἰ καὶ μάλα πολλὰ πέπονθας.
<hom.od 13.7>	ὑμέων δ' ἀνδρὶ ἑκάστῳ ἐφιέμενος τάδε εἴρω,
<hom.od 13.8>	ὅσσοι ἐνὶ μεγάροισι γερούσιον αἴθοπα οἶνον
<hom.od 13.9>	αἰεὶ πίνετ' ἐμοῖσιν, ἀκουάζεσθε δ' ἀοιδοῦ.
<hom.od 13.10>	εἵματα μὲν δὴ ξείνῳ ἐϋξέστῃ ἐνὶ χηλῷ
<hom.od 13.11>	κεῖται καὶ χρυσὸς πολυδαίδαλος ἄλλα τε πάντα
<hom.od 13.12>	δῶρ', ὅσα Φαιήκων βουληφόροι ἐνθάδ' ἔνεικαν:
<hom.od 13.13>	ἀλλ' ἄγε οἱ δῶμεν τρίποδα μέγαν ἠδὲ λέβητα
<hom.od 13.14>	ἀνδρακάς: ἡμεῖς δ' αὖτε ἀγειρόμενοι κατὰ δῆμον
<hom.od 13.15>	τισόμεθ': ἀργαλέον γὰρ ἕνα προικὸς χαρίσασθαι.”

<hom.od 13.16>	ὣς ἔφατ' ̓Αλκίνοος, τοῖσιν δ' ἐπιὴνδανε μῦθος.
<hom.od 13.17>	οἱ μὲν κακκείοντες ἔβαν οἶκόνδε ἕκαστος,
<hom.od 13.18>	ἦμος δ' ἠριγένεια φάνη ῥοδοδάκτυλος ̓Ηώς,
<hom.od 13.19>	νῆάδ' ἐπεσσεύοντο, φέρον δ' εὐήνορα χαλκόν.
<hom.od 13.20>	καὶ τὰ μὲν εὖ κατέθηχ' ἱερὸν μένος ̓Αλκινόοιο,
<hom.od 13.21>	αὐτὸς ἰὼν διὰ νηὸς ὑπὸ ζυγά, μή τιν' ἑταίρων
<hom.od 13.22>	βλάπτοι ἐλαυνόντων, ὁπότε σπερχοίατ' ἐρετμοῖς.
<hom.od 13.23>	οἱ δ' εἰς ̓Αλκινόοιο κίον καὶ δαῖτ' ἀλέγυνον.

<hom.od 13.24>	τοῖσι δὲ βοῦν ἱέρευς' ἱερὸν μένος ̓Αλκινόοιο
<hom.od 13.25>	Ζηνὶ κελαινεφέϊ Κρονίδῃ,  ὃς πᾶσιν ἀνάσσει.
<hom.od 13.26>	μῆρα δὲ κήαντες δαίνυντ' ἐρικυδέα δαῖτα
<hom.od 13.27>	τερπόμενοι: μετὰ δέ σφιν ἐμέλπετο θεῖος ἀοιδός,
<hom.od 13.28>	Δημόδοκος, λαοῖσι τετιμένος. αὐτὰρ ̓Οδυσσεὺς
<hom.od 13.29>	πολλὰ πρὸς ἠέλιον κεφαλὴν τρέπε παμφανόωντα,
<hom.od 13.30>	δῦναι ἐπειγόμενος: δὴ γὰρ μενέαινε νέεσθαι.
<hom.od 13.31>	ὡς δ' ὅτ' ἀνὴρ δόρποιο λιλαίεται, ᾧ τε πανῆμαρ
<hom.od 13.32>	νειὸν ἀν' ἕλκητον βόε οἴνοπε πηκτὸν ἄροτρον:
<hom.od 13.33>	ἀσπασίως δ' ἄρα τῷ κατέδυ φάος ἠελίοιο
<hom.od 13.34>	δόρπον ἐποίχεσθαι, βλάβεται δέ τε γούνατ' ἰόντι:
<hom.od 13.35>	ὣς ̓Οδυσῆ' ἀσπαστὸν ἔδυ φάος ἠελίοιο.
<hom.od 13.36>	αἶψα δὲ Φαιήκεσσι φιληρέτμοισι μετηύδα,
<hom.od 13.37>	̓Αλκινόῳ δὲ μάλιστα πιφαυσκόμενος φάτο μῦθον:

<hom.od 13.38>	“̓Αλκίνοε κρεῖον, πάντων ἀριδείκετε λαῶν,
<hom.od 13.39>	πέμπετέ με σπείσαντες ἀπήμονα, χαίρετε δ' αὐτοί:
<hom.od 13.40>	ἤδη γὰρ τετέλεσται ἅ μοι φίλος ἤθελε θυμός,
<hom.od 13.41>	πομπὴ καὶ φίλα δῶρα, τά μοι θεοὶ Οὐρανίωνες
<hom.od 13.42>	ὄλβια ποιήσειαν: ἀμύμονα δ' οἴκοι ἄκοιτιν
<hom.od 13.43>	νοστήσας εὕροιμι σὺν ἀρτεμέεσσι φίλοισιν.
<hom.od 13.44>	ὑμεῖς δ' αὖθι μένοντες ἐϋφραίνοιτε γυναῖκας
<hom.od 13.45>	κουριδίας καὶ τέκνα: θεοὶ δ' ἀρετὴν ὀπάσειαν
<hom.od 13.46>	παντοίην, καὶ μή τι κακὸν μεταδήμιον εἴη.”

<hom.od 13.47>	ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον
<hom.od 13.48>	πεμπέμεναι τὸν ξεῖνον, ἐπεὶ κατὰ μοῖραν ἔειπεν.
<hom.od 13.49>	καὶ τότε κήρυκα προσέφη μένος ̓Αλκινόοιο:
<hom.od 13.50>	“Ποντόνοε,  κρητῆρα κερασσάμενος μέθυ νεῖμον
<hom.od 13.51>	πᾶσιν ἀνὰ μέγαρον, ὄφρ' εὐξάμενοι Διὶ πατρὶ
<hom.od 13.52>	τὸν ξεῖνον πέμπωμεν ἑὴν ἐς πατρίδα γαῖαν.”

<hom.od 13.53>	ὣς φάτο, Ποντόνοος δὲ μελίφρονα οἶνον ἐκίρνα,
<hom.od 13.54>	νώμησεν δ' ἄρα πᾶσιν ἐπισταδόν: οἱ δὲ θεοῖσιν
<hom.od 13.55>	ἔσπεισαν μακάρεσσι,  τοὶ οὐρανὸν εὐρὺν ἔχουσιν,
<hom.od 13.56>	αὐτόθεν ἐξ ἑδρέων. ἀνὰ δ' ἵστατο δῖος ̓Οδυσσεύς,
<hom.od 13.57>	̓Αρήτῃ δ' ἐν χειρὶ τίθει δέπας ἀμφικύπελλον,
<hom.od 13.58>	καί μιν φωνήσας ἔπεα πτερόεντα προσηύδα:

<hom.od 13.59>	“χαῖρέ μοι, ὦ βασίλεια, διαμπερές, εἰς ὅ κε γῆρας
<hom.od 13.60>	ἔλθῃ καὶ θάνατος,  τά τ' ἐπ' ἀνθρώποισι πέλονται.
<hom.od 13.61>	αὐτὰρ ἐγὼ νέομαι: σὺ δὲ τέρπεο τῷδ' ἐνὶ οἴκῳ
<hom.od 13.62>	παισί τε καὶ λαοῖσι καὶ ̓Αλκινόῳ βασιλῆϊ.”

<hom.od 13.63>	ὣς εἰπὼν ὑπὲρ οὐδὸν ἐβήσετο δῖος ̓Οδυσσεύς,
<hom.od 13.64>	τῷ δ' ἅμα κήρυκα προί̈ει μένος ̓Αλκινόοιο,
<hom.od 13.65>	ἡγεῖσθαι ἐπὶ νῆα θοὴν καὶ θῖνα θαλάσσης:
<hom.od 13.66>	̓Αρήτη δ' ἄρα οἱ δμῳὰς ἅμ' ἔπεμπε γυναῖκας,
<hom.od 13.67>	τὴν μὲν φᾶρος ἔχουσαν ἐϋπλυνὲς ἠδὲ χιτῶνα,
<hom.od 13.68>	τὴν δ' ἑτέρην χηλὸν πυκινὴν ἅμ' ὄπασσε κομίζειν:
<hom.od 13.69>	ἡ δ' ἄλλη σῖτόν τ' ἔφερεν καὶ οἶνον ἐρυθρόν.

<hom.od 13.70>	αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,
<hom.od 13.71>	αἶψα τά γ' ἐν νηὶ̈ γλαφυρῇ πομπῆες ἀγαυοὶ
<hom.od 13.72>	δεξάμενοι κατέθεντο, πόσιν καὶ βρῶσιν ἅπασαν:
<hom.od 13.73>	κὰδ δ' ἄρ' ̓Οδυσσῆϊ στόρεσαν ῥῆγός τε λίνον τε
<hom.od 13.74>	νηὸς ἐπ' ἰκριόφιν γλαφυρῆς, ἵνα νήγρετον εὕδοι,
<hom.od 13.75>	πρυμνῆς: ἂν δὲ καὶ αὐτὸς ἐβήσετο καὶ κατέλεκτο
<hom.od 13.76>	σιγῇ: τοὶ δὲ καθῖζον ἐπὶ κληῖ̈σιν ἕκαστοι
<hom.od 13.77>	κόσμῳ, πεῖσμα δ' ἔλυσαν ἀπὸ τρητοῖο λίθοις.
<hom.od 13.78>	εὖθ' οἱ ἀνακλινθέντες ἀνερρίπτουν ἅλα πηδῷ,
<hom.od 13.79>	καὶ τῷ νήδυμος ὕπνος ἐπὶ βλεφάροισιν ἔπιπτε,
<hom.od 13.80>	νήγρετος,  ἥδιστος, θανάτῳ ἄγχιστα ἐοικώς.
<hom.od 13.81>	ἡ δ', ὥς τ' ἐν πεδίῳ τετράοροι ἄρσενες ἵπποι,
<hom.od 13.82>	πάντες ἅμ' ὁρμηθέντες ὑπὸ πληγῇσιν ἱμάσθλης,
<hom.od 13.83>	ὑψός' ἀειρόμενοι ῥίμφα πρήσσουσι κέλευθον,
<hom.od 13.84>	ὣς ἄρα τῆς πρύμνη μὲν ἀείρετο, κῦμα δ' ὄπισθε
<hom.od 13.85>	πορφύρεον μέγα θῦε πολυφλοίσβοιο θαλάσσης.
<hom.od 13.86>	ἡ δὲ μάλ' ἀσφαλέως θέεν ἔμπεδον: οὐδέ κεν ἴρηξ
<hom.od 13.87>	κίρκος ὁμαρτήσειεν, ἐλαφρότατος πετεηνῶν.
<hom.od 13.88>	ὣς ἡ ῥίμφα θέουσα θαλάσσης κύματ' ἔταμνεν,
<hom.od 13.89>	ἄνδρα φέρουσα θεοῖς ἐναλίγκια μήδε' ἔχοντα:
<hom.od 13.90>	ὃς πρὶν μὲν μάλα πολλὰ πάθ' ἄλγεα ὃν κατὰ θυμὸν
<hom.od 13.91>	ἀνδρῶν τε πτολέμους ἀλεγεινά τε κύματα πείρων,
<hom.od 13.92>	δὴ τότε γ' ἀτρέμας εὗδε, λελασμένος ὅσς' ἐπεπόνθει.

<hom.od 13.93>	εὖτ' ἀστὴρ ὑπερέσχε φαάντατος, ὅς τε μάλιστα
<hom.od 13.94>	ἔρχεται ἀγγέλλων φάος ̓Ηοῦς ἠριγενείης,
<hom.od 13.95>	τῆμος δὴ νήσῳ προσεπίλνατο ποντοπόρος νηῦς.

<hom.od 13.96>	Φόρκυνος δέ τίς ἐστι λιμήν, ἁλίοιο γέροντος,
<hom.od 13.97>	ἐν δήμῳ ̓Ιθάκης: δύο δὲ προβλῆτες ἐν αὐτῷ
<hom.od 13.98>	ἀκταὶ ἀπορρῶγες, λιμένος ποτιπεπτηυῖαι,
<hom.od 13.99>	αἵ τ' ἀνέμων σκεπόωσι δυσαήων μέγα κῦμα
<hom.od 13.100>	ἔκτοθεν: ἔντοσθεν δέ τ' ἄνευ δεσμοῖο μένουσι
<hom.od 13.101>	νῆες ἐύ̈σσελμοι, ὅτ' ἂν ὅρμου μέτρον ἵκωνται.
<hom.od 13.102>	αὐτὰρ ἐπὶ κρατὸς λιμένος τανύφυλλος ἐλαίη,
<hom.od 13.103>	ἀγχόθι δ' αὐτῆς ἄντρον ἐπήρατον ἠεροειδές,
<hom.od 13.104>	ἱρὸν νυμφάων αἱ νηϊάδες καλέονται.
<hom.od 13.105>	ἐν δὲ κρητῆρές τε καὶ ἀμφιφορῆες ἔασιν
<hom.od 13.106>	λάϊνοι: ἔνθα δ' ἔπειτα τιθαιβώσσουσι μέλισσαι.
<hom.od 13.107>	ἐν δ' ἱστοὶ λίθεοι περιμήκεες, ἔνθα τε νύμφαι
<hom.od 13.108>	φάρε' ὑφαίνουσιν ἁλιπόρφυρα, θαῦμα ἰδέσθαι:
<hom.od 13.109>	ἐν δ' ὕδατ' ἀενάοντα. δύω δέ τέ οἱ θύραι εἰσίν,
<hom.od 13.110>	αἱ μὲν πρὸς Βορέαο καταιβαταὶ ἀνθρώποισιν,
<hom.od 13.111>	αἱ δ' αὖ πρὸς Νότου εἰσὶ θεώτεραι: οὐδέ τι κείνῃ
<hom.od 13.112>	ἄνδρες ἐσέρχονται, ἀλλ' ἀθανάτων ὁδός ἐστιν.

<hom.od 13.113>	ἔνθ' οἵ γ' εἰσέλασαν, πρὶν εἰδότες: ἡ μὲν ἔπειτα
<hom.od 13.114>	ἠπείρῳ ἐπέκελσεν, ὅσον τ' ἐπὶ ἥμισυ πάσης,
<hom.od 13.115>	σπερχομένη: τοῖον γὰρ ἐπείγετο χέρς' ἐρετάων:
<hom.od 13.116>	οἱ δ' ἐκ νηὸς βάντες ἐϋζύγου ἤπειρόνδε
<hom.od 13.117>	πρῶτον ̓Οδυσσῆα γλαφυρῆς ἐκ νηὸς ἄειραν
<hom.od 13.118>	αὐτῷ σύν τε λίνῳ καὶ ῥήγεϊ σιγαλόεντι,
<hom.od 13.119>	κὰδ δ' ἄρ' ἐπὶ ψαμάθῳ ἔθεσαν δεδμημένον ὕπνῳ,
<hom.od 13.120>	ἐκ δὲ κτήματ' ἄειραν,  ἅ οἱ Φαίηκες ἀγαυοὶ
<hom.od 13.121>	ὤπασαν οἴκαδ' ἰόντι διὰ μεγάθυμον ̓Αθήνην.
<hom.od 13.122>	καὶ τὰ μὲν οὖν παρὰ πυθμέν' ἐλαίης ἀθρόα θῆκαν
<hom.od 13.123>	ἐκτὸς ὁδοῦ, μή πώς τις ὁδιτάων ἀνθρώπων,
<hom.od 13.124>	πρίν γ' ̓Οδυσῆ' ἔγρεσθαι, ἐπελθὼν δηλήσαιτο:
<hom.od 13.125>	αὐτοὶ δ' αὖτ' οἶκόνδε πάλιν κίον.  οὐδ' ἐνοσίχθων
<hom.od 13.126>	λήθετ' ἀπειλάων, τὰς ἀντιθέῳ ̓Οδυσῆϊ
<hom.od 13.127>	πρῶτον ἐπηπείλησε, Διὸς δ' ἐξείρετο βουλήν:

<hom.od 13.128>	“Ζεῦ πάτερ, οὐκέτ' ἐγώ γε μετ' ἀθανάτοισι θεοῖσι
<hom.od 13.129>	τιμήεις ἔσομαι, ὅτε με βροτοὶ οὔ τι τίουσιν,
<hom.od 13.130>	Φαίηκες,  τοί πέρ τοι ἐμῆς ἔξ εἰσι γενέθλης.
<hom.od 13.131>	καὶ γὰρ νῦν ̓Οδυσῆ' ἐφάμην κακὰ πολλὰ παθόντα
<hom.od 13.132>	οἴκαδ' ἐλεύσεσθαι: νόστον δέ οἱ οὔ ποτ' ἀπηύρων
<hom.od 13.133>	πάγχυ, ἐπεὶ σὺ πρῶτον ὑπέσχεο καὶ κατένευσας.
<hom.od 13.134>	οἱ δ' εὕδοντ' ἐν νηὶ̈ θοῇ ἐπὶ πόντον ἄγοντες
<hom.od 13.135>	κάτθεσαν εἰν ̓Ιθάκῃ,  ἔδοσαν δέ οἱ ἄσπετα  δῶρα,
<hom.od 13.136>	χαλκόν τε χρυσόν τε ἅλις ἐσθῆτά θ' ὑφαντήν,
<hom.od 13.137>	πόλλ', ὅς' ἂν οὐδέ ποτε Τροίης ἐξήρατ' ̓Οδυσσεύς,
<hom.od 13.138>	εἴ περ ἀπήμων ἦλθε, λαχὼν ἀπὸ ληί̈δος αἶσαν.”

<hom.od 13.139>	τὸν δ' ἀπαμειβόμενος προσέφη νεφεληγερέτα Ζεὺς:
<hom.od 13.140>	“ὢ πόποι,  ἐννοσίγαι' εὐρυσθενές, οἷον ἔειπες.
<hom.od 13.141>	οὔ τί ς' ἀτιμάζουσι θεοί: χαλεπὸν δέ κεν εἴη
<hom.od 13.142>	πρεσβύτατον καὶ ἄριστον ἀτιμίῃσιν ἰάλλειν.
<hom.od 13.143>	ἀνδρῶν δ' εἴ πέρ τίς σε βίῃ καὶ κάρτεϊ εἴκων
<hom.od 13.144>	οὔ τι τίει. σοὶ δ' ἐστὶ καὶ ἐξοπίσω τίσις αἰεί.
<hom.od 13.145>	ἔρξον ὅπως ἐθέλεις καί τοι φίλον ἔπλετο θυμῷ.”

<hom.od 13.146>	τὸν δ' ἠμείβετ' ἔπειτα Ποσειδάων ἐνοσίχθων:
<hom.od 13.147>	“αἶψά κ' ἐγὼν ἔρξαιμι, κελαινεφές, ὡς ἀγορεύεις:
<hom.od 13.148>	ἀλλὰ σὸν αἰεὶ θυμὸν ὀπίζομαι ἠδ' ἀλεείνω.
<hom.od 13.149>	νῦν αὖ Φαιήκων ἐθέλω περικαλλέα νῆα,
<hom.od 13.150>	ἐκ πομπῆς ἀνιοῦσαν,  ἐν ἠεροειδέϊ πόντῳ
<hom.od 13.151>	ῥαῖσαι, ἵν' ἤδη σχῶνται, ἀπολλήξωσι δὲ πομπῆς
<hom.od 13.152>	ἀνθρώπων, μέγα δέ σφιν ὄρος πόλει ἀμφικαλύψαι.”

<hom.od 13.153>	τὸν δ' ἀπαμειβόμενος προσέφη νεφεληγερέτα Ζεύς:
<hom.od 13.154>	“ὢ πέπον, ὡς μὲν ἐμῷ θυμῷ δοκεῖ εἶναι ἄριστα,
<hom.od 13.155>	ὁππότε κεν δὴ πάντες ἐλαυνομένην προί̈δωνται
<hom.od 13.156>	λαοὶ ἀπὸ πτόλιος, θεῖναι λίθον ἐγγύθι γαίης
<hom.od 13.157>	νηὶ̈ θοῇ ἴκελον, ἵνα θαυμάζωσιν ἅπαντες
<hom.od 13.158>	ἄνθρωποι, μέγα δέ σφιν ὄρος πόλει ἀμφικαλύψαι.”

<hom.od 13.159>	αὐτὰρ ἐπεὶ τό γ' ἄκουσε Ποσειδάων ἐνοσίχθων,
<hom.od 13.160>	βῆ ῥ' ἴμεν ἐς Σχερίην,  ὅθι Φαίηκες γεγάασιν.
<hom.od 13.161>	ἔνθ' ἔμεν': ἡ δὲ μάλα σχεδὸν ἤλυθε ποντοπόρος νηῦς
<hom.od 13.162>	ῥίμφα διωκομένη: τῆς δὲ σχεδὸν ἦλθ' ἐνοσίχθων,
<hom.od 13.163>	ὅς μιν λᾶαν ἔθηκε καὶ ἐρρίζωσεν ἔνερθε
<hom.od 13.164>	χειρὶ καταπρηνεῖ ἐλάσας: ὁ δὲ νόσφι βεβήκει.
<hom.od 13.165>	οἱ δὲ πρὸς ἀλλήλους ἔπεα πτερόεντ' ἀγόρευον
<hom.od 13.166>	Φαίηκες δολιχήρετμοι, ναυσίκλυτοι ἄνδρες.
<hom.od 13.167>	ὧδε δέ τις εἴπεσκεν ἰδὼν ἐς πλησίον ἄλλον:

<hom.od 13.168>	“ὤ μοι, τίς δὴ νῆα θοὴν ἐπέδης' ἐνὶ πόντῳ
<hom.od 13.169>	οἴκαδ' ἐλαυνομένην; καὶ δὴ προὐφαίνετο πᾶσα.”

<hom.od 13.170>	ὣς ἄρα τις εἴπεσκε: τὰ δ' οὐκ ἴσαν ὡς ἐτέτυκτο.
<hom.od 13.171>	τοῖσιν δ' ̓Αλκίνοος ἀγορήσατο καὶ μετέειπεν:

<hom.od 13.172>	“ὢ πόποι, ἦ μάλα δή με παλαίφατα θέσφαθ' ἱκάνει
<hom.od 13.173>	πατρὸς ἐμοῦ, ὃς ἔφασκε Ποσειδάων' ἀγάσασθαι
<hom.od 13.174>	ἡμῖν, οὕνεκα πομποὶ ἀπήμονές εἰμεν ἁπάντων.
<hom.od 13.175>	φῆ ποτὲ Φαιήκων ἀνδρῶν περικαλλέα, νῆα,
<hom.od 13.176>	ἐκ πομπῆς ἀνιοῦσαν, ἐν ἠεροειδέϊ πόντῳ
<hom.od 13.177>	ῥαισέμεναι, μέγα δ' ἧμιν ὄρος πόλει ἀμφικαλύψειν.
<hom.od 13.178>	ὣς ἀγόρευ' ὁ γέρων: τὰ δὲ δὴ νῦν πάντα τελεῖται.
<hom.od 13.179>	ἀλλ' ἄγεθ', ὡς ἂν ἐγὼ εἴπω, πειθώμεθα πάντες:
<hom.od 13.180>	πομπῆς μὲν παύσασθε βροτῶν,  ὅτε κέν τις ἵκηται
<hom.od 13.181>	ἡμέτερον προτὶ ἄστυ: Ποσειδάωνι δὲ ταύρους
<hom.od 13.182>	δώδεκα κεκριμένους ἱερεύσομεν, αἴ κ' ἐλεήσῃ,
<hom.od 13.183>	μηδ' ἡμῖν περίμηκες ὄρος πόλει ἀμφικαλύψῃ.”

<hom.od 13.184>	ὣς ἔφαθ', οἱ δ' ἔδεισαν, ἑτοιμάσσαντο δὲ ταύρους.
<hom.od 13.185>	ὣς οἱ μέν ῥ' εὔχοντο Ποσειδάωνι ἄνακτι
<hom.od 13.186>	δήμου Φαιήκων ἡγήτορες ἠδὲ μέδοντες,
<hom.od 13.187>	ἑσταότες περὶ βωμόν. ὁ δ' ἔγρετο δῖος ̓Οδυσσεὺς
<hom.od 13.188>	εὕδων ἐν γαίῃ πατρωί̈ῃ, οὐδέ μιν ἔγνω,
<hom.od 13.189>	ἤδη δὴν ἀπεών: περὶ γὰρ θεὸς ἠέρα χεῦε
<hom.od 13.190>	Παλλὰς ̓Αθηναίη,  κούρη Διός, ὄφρα μιν αὐτὸν
<hom.od 13.191>	ἄγνωστον τεύξειεν ἕκαστά τε μυθήσαιτο,
<hom.od 13.192>	μή μιν πρὶν ἄλοχος γνοίη ἀστοί τε φίλοι τε,
<hom.od 13.193>	πρὶν πᾶσαν μνηστῆρας ὑπερβασίην ἀποτῖσαι.
<hom.od 13.194>	τοὔνεκ' ἄρ' ἀλλοειδέα φαινέσκετο πάντα ἄνακτι,
<hom.od 13.195>	ἀτραπιτοί τε διηνεκέες λιμένες τε πάνορμοι
<hom.od 13.196>	πέτραι τ' ἠλίβατοι καὶ δένδρεα τηλεθόωντα.
<hom.od 13.197>	στῆ δ' ἄρ' ἀναί̈ξας καί ῥ' εἴσιδε πατρίδα γαῖαν:
<hom.od 13.198>	ᾤμωξέν τ' ἄρ ἔπειτα καὶ ὣ πεπλήγετο μηρὼ
<hom.od 13.199>	χερσὶ καταπρηνέσς', ὀλοφυρόμενος δ' ἔπος ηὔδα:

<hom.od 13.200>	“ὤ μοι ἐγώ,  τέων αὖτε βροτῶν ἐς γαῖαν ἱκάνω;
<hom.od 13.201>	ἦ ῥ' οἵ γ' ὑβρισταί τε καὶ ἄγριοι οὐδὲ δίκαιοι,
<hom.od 13.202>	ἦε φιλόξεινοι, καί σφιν νόος ἐστὶ θεουδής;
<hom.od 13.203>	πῇ δὴ χρήματα πολλὰ φέρω τάδε; πῇ τε καὶ αὐτὸς
<hom.od 13.204>	πλάζομαι; αἴθ' ὄφελον μεῖναι παρὰ Φαιήκεσσιν
<hom.od 13.205>	αὐτοῦ: ἐγὼ δέ κεν ἄλλον ὑπερμενέων βασιλήων
<hom.od 13.206>	ἐξικόμην, ὅς κέν μ' ἐφίλει καὶ ἔπεμπε νέεσθαι.
<hom.od 13.207>	νῦν δ' οὔτ' ἄρ πῃ θέσθαι ἐπίσταμαι, οὐδὲ μὲν αὐτοῦ
<hom.od 13.208>	καλλείψω, μή πώς μοι ἕλωρ ἄλλοισι γένηται.
<hom.od 13.209>	ὢ πόποι, οὐκ ἄρα πάντα νοήμονες οὐδὲ δίκαιοι
<hom.od 13.210>	ἦσαν Φαιήκων ἡγήτορες ἠδὲ μέδοντες,
<hom.od 13.211>	οἵ μ' εἰς ἄλλην γαῖαν ἀπήγαγον, ἦ τέ μ' ἔφαντο
<hom.od 13.212>	ἄξειν εἰς ̓Ιθάκην εὐδείελον, οὐδ' ἐτέλεσσαν.
<hom.od 13.213>	Ζεὺς σφέας τίσαιτο ἱκετήσιος, ὅς τε καὶ ἄλλους
<hom.od 13.214>	ἀνθρώπους ἐφορᾷ καὶ τίνυται ὅς τις ἁμάρτῃ.
<hom.od 13.215>	ἀλλ' ἄγε δὴ τὰ χρήματ' ἀριθμήσω καὶ ἴδωμαι,
<hom.od 13.216>	μή τί μοι οἴχωνται κοίλης ἐπὶ νηὸς ἄγοντες.”

<hom.od 13.217>	“ὣς εἰπὼν τρίποδας περικαλλέας ἠδὲ λέβητας
<hom.od 13.218>	ἠρίθμει καὶ χρυσὸν ὑφαντά τε εἵματα καλά.
<hom.od 13.219>	τῶν μὲν ἄρ' ὀύ τι πόθει: ὁ δ' ὀδύρετο πατρίδα γαῖαν
<hom.od 13.220>	ἑρπύζων παρὰ θῖνα πολυφλοίσβοιο θαλάσσης,
<hom.od 13.221>	πόλλ' ὀλοφυρόμενος. σχεδόθεν δέ οἱ ἦλθεν ̓Αθήνη,
<hom.od 13.222>	ἀνδρὶ δέμας εἰκυῖα νέῳ, ἐπιβώτορι μήλων,
<hom.od 13.223>	παναπάλῳ, οἷοί τε ἀνάκτων παῖδες ἔασι,
<hom.od 13.224>	δίπτυχον ἀμφ' ὤμοισιν ἔχους' εὐεργέα λώπην:
<hom.od 13.225>	ποσσὶ δ' ὑπὸ λιπαροῖσι πέδιλ' ἔχε,  χερσὶ δ' ἄκοντα.
<hom.od 13.226>	τὴν δ' ̓Οδυσεὺς γήθησεν ἰδὼν καὶ ἐναντίος ἦλθε,
<hom.od 13.227>	καί μιν φωνήσας ἔπεα πτερόεντα προσηύδα:

<hom.od 13.228>	“ὦ φίλ', ἐπεί σε πρῶτα κιχάνω τῷδ' ἐνὶ χώρῳ,
<hom.od 13.229>	χαῖρέ τε καὶ μή μοί τι κακῷ νόῳ ἀντιβολήσαις,
<hom.od 13.230>	ἀλλὰ σάω μὲν ταῦτα,  σάω δ' ἐμέ: σοὶ γὰρ ἐγώ γε
<hom.od 13.231>	εὔχομαι ὥς τε θεῷ καί σευ φίλα γούναθ' ἱκάνω.
<hom.od 13.232>	καί μοι τοῦτ' ἀγόρευσον ἐτήτυμον, ὄφρ' ἐὺ̈ εἰδῶ:
<hom.od 13.233>	τίς γῆ, τίς δῆμος, τίνες ἀνέρες ἐγγεγάασιν;
<hom.od 13.234>	ἦ πού τις νήσων εὐδείελος, ἦέ τις ἀκτὴ
<hom.od 13.235>	κεῖθ' ἁλὶ κεκλιμένη ἐριβώλακος ἠπείροιο;”

<hom.od 13.236>	τὸν δ' αὖτε προσέειπε θεὰ γλαυκῶπις ̓Αθήνη:
<hom.od 13.237>	“νήπιός εἰς, ὦ ξεῖν', ἢ τηλόθεν εἰλήλουθας,
<hom.od 13.238>	εἰ δὴ τήνδε τε γαῖαν ἀνείρεαι. οὐδέ τι λίην
<hom.od 13.239>	οὕτω νώνυμός ἐστιν: ἴσασι δέ μιν μάλα πολλοί,
<hom.od 13.240>	ἠμὲν ὅσοι ναίουσι πρὸς ἠῶ τ' ἠέλιόν τε,
<hom.od 13.241>	ἠδ' ὅσσοι μετόπισθε ποτὶ ζόφον ἠερόεντα.
<hom.od 13.242>	ἦ τοι μὲν τρηχεῖα καὶ οὐχ ἱππήλατός ἐστιν,
<hom.od 13.243>	οὐδὲ λίην λυπρή, ἀτὰρ οὐδ' εὐρεῖα τέτυκται.
<hom.od 13.244>	ἐν μὲν γάρ οἱ σῖτος ἀθέσφατος, ἐν δέ τε οἶνος
<hom.od 13.245>	γίγνεται: αἰεὶ δ' ὄμβρος ἔχει τεθαλυῖά τ' ἐέρση:
<hom.od 13.246>	αἰγίβοτος δ' ἀγαθὴ καὶ βούβοτος: ἔστι μὲν ὕλη
<hom.od 13.247>	παντοίη, ἐν δ' ἀρδμοὶ ἐπηετανοὶ παρέασι.
<hom.od 13.248>	τῷ τοι, ξεῖν', ̓Ιθάκης γε καὶ ἐς Τροίην ὄνομ' ἵκει,
<hom.od 13.249>	τήν περ τηλοῦ φασὶν ̓Αχαιί̈δος ἔμμεναι αἴης.”

<hom.od 13.250>	“ὣς φάτο,  γήθησεν δὲ πολύτλας δῖος ̓Οδυσσεύς,
<hom.od 13.251>	χαίρων ᾗ γαίῃ πατρωί̈ῃ, ὥς οἱ ἔειπε
<hom.od 13.252>	Παλλὰς ̓Αθηναίη, κούρη Διὸς, αἰγιόχοιο:
<hom.od 13.253>	καί μιν φωνήσας ἔπεα πτερόεντα προσηύδα:
<hom.od 13.254>	οὐδ' ὅ γ' ἀληθέα εἶπε, πάλιν δ' ὅ γε λάζετο μῦθον,
<hom.od 13.255>	αἰεὶ ἐνὶ στήθεσσι νόον πολυκερδέα νωμῶν:

<hom.od 13.256>	“πυνθανόμην ̓Ιθάκης γε καὶ ἐν Κρήτῃ εὐρείῃ,
<hom.od 13.257>	τηλοῦ ὑπὲρ πόντου: νῦν δ' εἰλήλουθα καὶ αὐτὸς
<hom.od 13.258>	χρήμασι σὺν τοίσδεσσι: λιπὼν δ' ἔτι παισὶ τοσαῦτα
<hom.od 13.259>	φεύγω, ἐπεὶ φίλον υἷα κατέκτανον ̓Ιδομενῆος,
<hom.od 13.260>	̓Ορσίλοχον πόδας ὠκύν,  ὃς ἐν Κρήτῃ εὐρείῃ
<hom.od 13.261>	ἀνέρας ἀλφηστὰς νίκα ταχέεσσι πόδεσσιν,
<hom.od 13.262>	οὕνεκά με στερέσαι τῆς ληί̈δος ἤθελε πάσης
<hom.od 13.263>	Τρωϊάδος, τῆς εἵνεκ' ἐγὼ πάθον ἄλγεα θυμῷ,
<hom.od 13.264>	ἀνδρῶν τε πτολέμους ἀλεγεινά τε κύματα πείρων,
<hom.od 13.265>	οὕνεκ' ἄρ' οὐχ ᾧ πατρὶ χαριζόμενος θεράπευον
<hom.od 13.266>	δήμῳ ἔνι Τρώων, ἀλλ' ἄλλων ἦρχον ἑταίρων.
<hom.od 13.267>	τὸν μὲν ἐγὼ κατιόντα βάλον χαλκήρεϊ δουρὶ
<hom.od 13.268>	ἀγρόθεν, ἐγγὺς ὁδοῖο λοχησάμενος σὺν ἑταίρῳ:
<hom.od 13.269>	νὺξ δὲ μάλα δνοφερὴ κάτεχ' οὐρανόν, οὐδέ τις ἡμέας
<hom.od 13.270>	ἀνθρώπων ἐνόησε,  λάθον δέ ἑ θυμὸν ἀπούρας.
<hom.od 13.271>	αὐτὰρ ἐπεὶ δὴ τόν γε κατέκτανον ὀξέϊ χαλκῷ,
<hom.od 13.272>	αὐτίκ' ἐγὼν ἐπὶ νῆα κιὼν Φοίνικας ἀγαυοὺς
<hom.od 13.273>	ἐλλισάμην, καί σφιν μενοεικέα ληί̈δα δῶκα:
<hom.od 13.274>	τούς μ' ἐκέλευσα Πύλονδε καταστῆσαι καὶ ἐφέσσαι
<hom.od 13.275>	ἢ εἰς ̓́Ηλιδα δῖαν,  ὅθι κρατέουσιν ̓Επειοί.
<hom.od 13.276>	ἀλλ' ἦ τοι σφέας κεῖθεν ἀπώσατο ἲς ἀνέμοιο
<hom.od 13.277>	πόλλ' ἀεκαζομένους, οὐδ' ἤθελον ἐξαπατῆσαι.
<hom.od 13.278>	κεῖθεν δὲ πλαγχθέντες ἱκάνομεν ἐνθάδε νυκτός.
<hom.od 13.279>	σπουδῇ δ' ἐς λιμένα προερέσσαμεν, οὐδέ τις ἡμῖν
<hom.od 13.280>	δόρπου μνῆστις ἔην,  μάλα περ χατέουσιν ἑλέσθαι,
<hom.od 13.281>	ἀλλ' αὔτως ἀποβάντες ἐκείμεθα νηὸς ἅπαντες.
<hom.od 13.282>	ἔνθ' ἐμὲ μὲν γλυκὺς ὕπνος ἐπήλυθε κεκμηῶτα,
<hom.od 13.283>	οἱ δὲ χρήματ' ἐμὰ γλαφυρῆς ἐκ νηὸς ἑλόντες
<hom.od 13.284>	κάτθεσαν, ἔνθα περ αὐτὸς ἐπὶ ψαμάθοισιν ἐκείμην.
<hom.od 13.285>	οἱ δ' ἐς Σιδονίην εὖ ναιομένην ἀναβάντες
<hom.od 13.286>	ᾤχοντ': αὐτὰρ ἐγὼ λιπόμην ἀκαχήμενος ἦτορ.”

<hom.od 13.287>	ὣς φάτο, μείδησεν δὲ θεὰ γλαυκῶπις ̓Αθήνη,
<hom.od 13.288>	χειρί τέ μιν κατέρεξε: δέμας δ' ἤϊκτο γυναικὶ
<hom.od 13.289>	καλῇ τε μεγάλῃ τε καὶ ἀγλαὰ ἔργα ἰδυίῃ:
<hom.od 13.290>	καί μιν φωνήσας' ἔπεα πτερόεντα προσηύδα:

<hom.od 13.291>	“κερδαλέος κ' εἴη καὶ ἐπίκλοπος ὅς σε παρέλθοι
<hom.od 13.292>	ἐν πάντεσσι δόλοισι, καὶ εἰ θεὸς ἀντιάσειε.
<hom.od 13.293>	σχέτλιε, ποικιλομῆτα, δόλων ἆτ', οὐκ ἄρ' ἔμελλες,
<hom.od 13.294>	οὐδ' ἐν σῇ περ ἐὼν γαίῃ, λήξειν ἀπατάων
<hom.od 13.295>	μύθων τε κλοπίων,  οἵ τοι πεδόθεν φίλοι εἰσίν.
<hom.od 13.296>	ἀλλ' ἄγε, μηκέτι ταῦτα λεγώμεθα, εἰδότες ἄμφω
<hom.od 13.297>	κέρδε', ἐπεὶ σὺ μέν ἐσσι βροτῶν ὄχ' ἄριστος ἁπάντων
<hom.od 13.298>	βουλῇ καὶ μύθοισιν, ἐγὼ δ' ἐν πᾶσι θεοῖσι
<hom.od 13.299>	μήτι τε κλέομαι καὶ κέρδεσιν: οὐδὲ σύ γ' ἔγνως
<hom.od 13.300>	Παλλάδ' ̓Αθηναίην,  κούρην Διός, ἥ τέ τοι αἰεὶ
<hom.od 13.301>	ἐν πάντεσσι πόνοισι παρίσταμαι ἠδὲ φυλάσσω,
<hom.od 13.302>	καὶ δέ σε Φαιήκεσσι φίλον πάντεσσιν ἔθηκα,
<hom.od 13.303>	νῦν αὖ δεῦρ' ἱκόμην, ἵνα τοι σὺν μῆτιν ὑφήνω
<hom.od 13.304>	χρήματά τε κρύψω, ὅσα τοι Φαίηκες ἀγαυοὶ
<hom.od 13.305>	ὤπασαν οἴκαδ' ἰόντι ἐμῇ βουλῇ τε νόῳ τε,
<hom.od 13.306>	εἴπω θ' ὅσσα τοι αἶσα δόμοις ἔνι ποιητοῖσι
<hom.od 13.307>	κήδε' ἀνασχέσθαι: σὺ δὲ τετλάμεναι καὶ ἀνάγκῃ,
<hom.od 13.308>	μηδέ τῳ ἐκφάσθαι μήτ' ἀνδρῶν μήτε γυναικῶν,
<hom.od 13.309>	πάντων, οὕνεκ' ἄρ' ἦλθες ἀλώμενος, ἀλλὰ σιωπῇ
<hom.od 13.310>	πάσχειν ἄλγεα πολλά,  βίας ὑποδέγμενος ἀνδρῶν.”

<hom.od 13.311>	τὴν δ' ἀπαμειβόμενος προσέφη πολύμητις ̓Οδυσσεύς:
<hom.od 13.312>	“ἀργαλέον σε, θεά, γνῶναι βροτῷ ἀντιάσαντι,
<hom.od 13.313>	καὶ μάλ' ἐπισταμένῳ: σὲ γὰρ αὐτὴν παντὶ ἐί̈σκεις.
<hom.od 13.314>	τοῦτο δ' ἐγὼν εὖ οἶδ', ὅτι μοι πάρος ἠπίη ἦσθα,
<hom.od 13.315>	ἧος ἐνὶ Τροίῃ πολεμίζομεν υἷες ̓Αχαιῶν.
<hom.od 13.316>	αὐτὰρ ἐπεὶ Πριάμοιο πόλιν διεπέρσαμεν αἰπήν,
<hom.od 13.317>	βῆμεν δ' ἐν νήεσσι, θεὸς δ' ἐκέδασσεν ̓Αχαιούς,
<hom.od 13.318>	οὔ σέ γ' ἔπειτα ἴδον, κούρη Διός, οὐδ' ἐνόησα
<hom.od 13.319>	νηὸς ἐμῆς ἐπιβᾶσαν, ὅπως τί μοι ἄλγος ἀλάλκοις.
<hom.od 13.320>	ἀλλ' αἰεὶ φρεσὶν ᾗσιν ἔχων δεδαϊγμένον ἦτορ
<hom.od 13.321>	ἠλώμην, ἧός με θεοὶ κακότητος ἔλυσαν:
<hom.od 13.322>	πρίν γ' ὅτε Φαιήκων ἀνδρῶν ἐν πίονι δήμῳ
<hom.od 13.323>	θάρσυνάς τε ἔπεσσι καὶ ἐς πόλιν ἤγαγες αὐτή.
<hom.od 13.324>	νῦν δέ σε πρὸς πατρὸς γουνάζομαι—οὐ γὰρ ὀί̈ω
<hom.od 13.325>	ἥκειν εἰς ̓Ιθάκην εὐδείελον,  ἀλλά τιν' ἄλλην
<hom.od 13.326>	γαῖαν ἀναστρέφομαι: σὲ δὲ κερτομέουσαν ὀί̈ω
<hom.od 13.327>	ταῦτ' ἀγορευέμεναι, ἵν' ἐμὰς φρένας ἠπεροπεύσῃς—
<hom.od 13.328>	εἰπέ μοι εἰ ἐτεόν γε φίλην ἐς πατρίδ' ἱκάνω.”

<hom.od 13.329>	τὸν δ' ἠμείβετ' ἔπειτα θεὰ γλαυκῶπις ̓Αθήνη:
<hom.od 13.330>	“αἰεί τοι τοιοῦτον ἐνὶ στήθεσσι νόημα:
<hom.od 13.331>	τῷ σε καὶ οὐ δύναμαι προλιπεῖν δύστηνον ἐόντα,
<hom.od 13.332>	οὕνεκ' ἐπητής ἐσσι καὶ ἀγχίνοος καὶ ἐχέφρων.
<hom.od 13.333>	ἀσπασίως γάρ κ' ἄλλος ἀνὴρ ἀλαλήμενος ἐλθὼν
<hom.od 13.334>	ἵετ' ἐνὶ μεγάροις ἰδέειν παῖδάς τ' ἄλοχόν τε:
<hom.od 13.335>	σοὶ δ' οὔ πω φίλον ἐστὶ δαήμεναι οὐδὲ πυθέσθαι,
<hom.od 13.336>	πρίν γ' ἔτι σῆς ἀλόχου πειρήσεαι, ἥ τέ τοι αὔτως
<hom.od 13.337>	ἧσται ἐνὶ μεγάροισιν, ὀϊζυραὶ δέ οἱ αἰεὶ
<hom.od 13.338>	φθίνουσιν νύκτες τε καὶ ἤματα δάκρυ χεούσῃ.
<hom.od 13.339>	αὐτὰρ ἐγὼ τὸ μὲν οὔ ποτ' ἀπίστεον, ἀλλ' ἐνὶ θυμῷ
<hom.od 13.340>	ᾔδε',  ὃ νοστήσεις ὀλέσας ἄπο πάντας ἑταίρους:
<hom.od 13.341>	ἀλλά τοι οὐκ ἐθέλησα Ποσειδάωνι μάχεσθαι
<hom.od 13.342>	πατροκασιγνήτῳ, ὅς τοι κότον ἔνθετο θυμῷ,
<hom.od 13.343>	χωόμενος ὅτι οἱ υἱὸν φίλον ἐξαλάωσας.
<hom.od 13.344>	ἀλλ' ἄγε τοι δείξω ̓Ιθάκης ἕδος, ὄφρα πεποίθῃς.
<hom.od 13.345>	Φόρκυνος μὲν ὅδ' ἐστὶ λιμήν,  ἁλίοιο γέροντος,
<hom.od 13.346>	ἥδε δ' ἐπὶ κρατὸς λιμένος τανύφυλλος ἐλαίη:
<hom.od 13.347>	ἀγχόθι δ' αὐτῆς ἄντρον ἐπήρατον ἠεροειδές,
<hom.od 13.348>	ἱρὸν νυμφάων, αἳ νηϊάδες καλέονται:
<hom.od 13.349>	τοῦτο δέ τοι σπέος ἐστὶ κατηρεφές, ἔνθα σὺ πολλὰς
<hom.od 13.350>	ἔρδεσκες νύμφῃσι τεληέσσας ἑκατόμβας:
<hom.od 13.351>	τοῦτο δὲ Νήριτόν ἐστιν ὄρος καταειμένον ὕλῃ.”

<hom.od 13.352>	ὣς εἰποῦσα θεὰ σκέδας' ἠέρα, εἴσατο δὲ χθών:
<hom.od 13.353>	γήθησέν τ' ἄρ' ἔπειτα πολύτλας δῖος ̓Οδυσσεύς,
<hom.od 13.354>	χαίρων ᾗ γαίῃ, κύσε δὲ ζείδωρον ἄρουραν.
<hom.od 13.355>	αὐτίκα δὲ νύμφῃς ἠρήσατο, χεῖρας ἀνασχών:

<hom.od 13.356>	“νύμφαι νηϊάδες, κοῦραι Διός, οὔ ποτ' ἐγώ γε
<hom.od 13.357>	ὄψεσθ' ὔμμ' ἐφάμην: νῦν δ' εὐχωλῇς ἀγανῇσι
<hom.od 13.358>	χαίρετ': ἀτὰρ καὶ δῶρα διδώσομεν, ὡς τὸ πάρος περ,
<hom.od 13.359>	αἴ κεν ἐᾷ πρόφρων με Διὸς θυγάτηρ ἀγελείη
<hom.od 13.360>	αὐτόν τε ζώειν καί μοι φίλον υἱὸν ἀέξῃ.”

<hom.od 13.361>	τὸν δ' αὖτε προσέειπε θεὰ γλαυκῶπις ̓Αθήνη:
<hom.od 13.362>	“θάρσει, μή τοι ταῦτα μετὰ φρεσὶ σῇσι μελόντων.
<hom.od 13.363>	ἀλλὰ χρήματα μὲν μυχῷ ἄντρου θεσπεσίοιο
<hom.od 13.364>	θείμεν αὐτίκα νῦν, ἵνα περ τάδε τοι σόα μίμνῃ:
<hom.od 13.365>	αὐτοὶ δὲ φραζώμεθ' ὅπως ὄχ' ἄριστα γένηται.”

<hom.od 13.366>	ὣς εἰποῦσα θεὰ δῦνε σπέος ἠεροειδές,
<hom.od 13.367>	μαιομένη κευθμῶνας ἀνὰ σπέος: αὐτὰρ ̓Οδυσσεὺς
<hom.od 13.368>	ἆσσον πάντ' ἐφόρει, χρυσὸν καὶ ἀτειρέα χαλκὸν
<hom.od 13.369>	εἵματά τ' εὐποίητα, τά οἱ Φαίηκες ἔδωκαν.
<hom.od 13.370>	καὶ τὰ μὲν εὖ κατέθηκε,  λίθον δ' ἐπέθηκε θύρῃσι
<hom.od 13.371>	Παλλὰς ̓Αθηναίη, κούρη Διὸς αἰγιόχοιο.
<hom.od 13.372>	τὼ δὲ καθεζομένω ἱερῆς παρὰ πυθμέν' ἐλαίης
<hom.od 13.373>	φραζέσθην μνηστῆρσιν ὑπερφιάλοισιν ὄλεθρον.
<hom.od 13.374>	τοῖσι δὲ μύθων ἦρχε θεὰ γλαυκῶπις ̓Αθήνη:

<hom.od 13.375>	“διογενὲς Λαερτιάδη,  πολυμήχαν' ̓Οδυσσεῦ,
<hom.od 13.376>	φράζευ ὅπως μνηστῆρσιν ἀναιδέσι χεῖρας ἐφήσεις,
<hom.od 13.377>	οἳ δή τοι τρίετες μέγαρον κάτα κοιρανέουσι,
<hom.od 13.378>	μνώμενοι ἀντιθέην ἄλοχον καὶ ἕδνα διδόντες:
<hom.od 13.379>	ἡ δὲ σὸν αἰεὶ νόστον ὀδυρομένη κατὰ θυμὸν
<hom.od 13.380>	πάντας μέν ῥ' ἔλπει καὶ ὑπίσχεται ἀνδρὶ ἑκάστῳ,
<hom.od 13.381>	ἀγγελίας προϊεῖσα, νόος δέ οἱ ἄλλα μενοινᾷ.”

<hom.od 13.382>	τὴν δ' ἀπαμειβόμενος προσέφη πολύμητις ̓Οδυσσεύς:
<hom.od 13.383>	“ὢ πόποι, ἦ μάλα δὴ ̓Αγαμέμνονος ̓Ατρεί̈δαο
<hom.od 13.384>	φθίσεσθαι κακὸν οἶτον ἐνὶ μεγάροισιν ἔμελλον,
<hom.od 13.385>	εἰ μή μοι σὺ ἕκαστα,  θεά, κατὰ μοῖραν ἔειπες.
<hom.od 13.386>	ἀλλ' ἄγε μῆτιν ὕφηνον, ὅπως ἀποτίσομαι αὐτούς:
<hom.od 13.387>	πὰρ δέ μοι αὐτὴ στῆθι, μένος πολυθαρσὲς ἐνεῖσα,
<hom.od 13.388>	οἷον ὅτε Τροίης λύομεν λιπαρὰ κρήδεμνα.
<hom.od 13.389>	αἴ κέ μοι ὣς μεμαυῖα παρασταίης, γλαυκῶπι,
<hom.od 13.390>	καί κε τριηκοσίοισιν ἐγὼν ἄνδρεσσι μαχοίμην
<hom.od 13.391>	σὺν σοί, πότνα θεά, ὅτε μοι πρόφρασς' ἐπαρήγοις.”

<hom.od 13.392>	τὸν δ' ἠμείβετ' ἔπειτα θεὰ γλαυκῶπις ̓Αθήνη:
<hom.od 13.393>	“καὶ λίην τοι ἐγώ γε παρέσσομαι, οὐδέ με λήσεις,
<hom.od 13.394>	ὁππότε κεν δὴ ταῦτα πενώμεθα: καί τιν' ὀί̈ω
<hom.od 13.395>	αἵματί τ' ἐγκεφάλῳ τε παλαξέμεν ἄσπετον οὖδας
<hom.od 13.396>	ἀνδρῶν μνηστήρων, οἵ τοι βίοτον κατέδουσιν.
<hom.od 13.397>	ἀλλ' ἄγε ς' ἄγνωστον τεύξω πάντεσσι βροτοῖσι:
<hom.od 13.398>	κάρψω μὲν χρόα καλὸν ἐνὶ γναμπτοῖσι μέλεσσι,
<hom.od 13.399>	ξανθὰς δ' ἐκ κεφαλῆς ὀλέσω τρίχας, ἀμφὶ δὲ λαῖφος
<hom.od 13.400>	ἕσσω ὅ κε στυγέῃσιν ἰδὼν ἄνθρωπον  ἔχοντα,
<hom.od 13.401>	κνυζώσω δέ τοι ὄσσε πάρος περικαλλέ' ἐόντε,
<hom.od 13.402>	ὡς ἂν ἀεικέλιος πᾶσι μνηστῆρσι φανήῃς
<hom.od 13.403>	σῇ τ' ἀλόχῳ καὶ παιδί, τὸν ἐν μεγάροισιν ἔλειπες.
<hom.od 13.404>	αὐτὸς δὲ πρώτιστα συβώτην εἰσαφικέσθαι,
<hom.od 13.405>	ὅς τοι ὑῶν ἐπίουρος,  ὁμῶς δέ τοι ἤπια οἶδε,
<hom.od 13.406>	παῖδά τε σὸν φιλέει καὶ ἐχέφρονα Πηνελόπειαν.
<hom.od 13.407>	δήεις τόν γε σύεσσι παρήμενον: αἱ δὲ νέμονται
<hom.od 13.408>	πὰρ Κόρακος πέτρῃ ἐπί τε κρήνῃ ̓Αρεθούσῃ,
<hom.od 13.409>	ἔσθουσαι βάλανον μενοεικέα καὶ μέλαν ὕδωρ
<hom.od 13.410>	πίνουσαι,  τά θ' ὕεσσι τρέφει τεθαλυῖαν ἀλοιφήν.
<hom.od 13.411>	ἔνθα μένειν καὶ πάντα παρήμενος ἐξερέεσθαι,
<hom.od 13.412>	ὄφρ' ἂν ἐγὼν ἔλθω Σπάρτην ἐς καλλιγύναικα
<hom.od 13.413>	Τηλέμαχον καλέουσα, τεὸν φίλον υἱόν, ̓Οδυσσεῦ:
<hom.od 13.414>	ὅς τοι ἐς εὐρύχορον Λακεδαίμονα πὰρ Μενέλαον
<hom.od 13.415>	ᾤχετο πευσόμενος μετὰ σὸν κλέος,  εἴ που ἔτ' εἴης.”

<hom.od 13.416>	τὴν δ' ἀπαμειβόμενος προσέφη πολύμητις ̓Οδυσσεύς:
<hom.od 13.417>	“τίπτε τ' ἄρ' οὔ οἱ ἔειπες, ἐνὶ φρεσὶ πάντα ἰδυῖα;
<hom.od 13.418>	ἦ ἵνα που καὶ κεῖνος ἀλώμενος ἄλγεα πάσχῃ
<hom.od 13.419>	πόντον ἐπ' ἀτρύγετον: βίοτον δέ οἱ ἄλλοι ἔδουσι;”
<hom.od 13.420>	τὸν δ' ἠμείβετ' ἔπειτα θεὰ γλαυκῶπις ̓Αθήνη:
<hom.od 13.421>	“μὴ δή τοι κεῖνός γε λίην ἐνθύμιος ἔστω.
<hom.od 13.422>	αὐτή μιν πόμπευον, ἵνα κλέος ἐσθλὸν ἄροιτο
<hom.od 13.423>	κεῖς' ἐλθών: ἀτὰρ οὔ τιν' ἔχει πόνον, ἀλλὰ ἕκηλος
<hom.od 13.424>	ἧσται ἐν ̓Ατρεί̈δαο δόμοις, παρὰ δ' ἄσπετα κεῖται.
<hom.od 13.425>	ἦ μέν μιν λοχόωσι νέοι σὺν νηὶ̈ μελαίνῃ,
<hom.od 13.426>	ἱέμενοι κτεῖναι, πρὶν πατρίδα γαῖαν ἱκέσθαι:
<hom.od 13.427>	ἀλλὰ τά γ' οὐκ ὀί̈ω, πρὶν καί τινα γαῖα καθέξει
<hom.od 13.428>	ἀνδρῶν μνηστήρων, οἵ τοι βίοτον κατέδουσιν.”

<hom.od 13.429>	ὣς ἄρα μιν φαμένη ῥάβδῳ ἐπεμάσσατ' ̓Αθήνη.
<hom.od 13.430>	κάρψεν μὲν χρόα καλὸν ἐνὶ γναμπτοῖσι μέλεσσι,
<hom.od 13.431>	ξανθὰς δ' ἐκ κεφαλῆς ὄλεσε τρίχας, ἀμφὶ δὲ δέρμα
<hom.od 13.432>	πάντεσσιν μελέεσσι παλαιοῦ θῆκε γέροντος,
<hom.od 13.433>	κνύζωσεν δέ οἱ ὄσσε πάρος περικαλλέ' ἐόντε:
<hom.od 13.434>	ἀμφὶ δέ μιν ῥάκος ἄλλο κακὸν βάλεν ἠδὲ χιτῶνα,
<hom.od 13.435>	ῥωγαλέα ῥυπόωντα,  κακῷ μεμορυγμένα καπνῷ:
<hom.od 13.436>	ἀμφὶ δέ μιν μέγα δέρμα ταχείης ἕσς' ἐλάφοιο,
<hom.od 13.437>	ψιλόν: δῶκε δέ οἱ σκῆπτρον καὶ ἀεικέα πήρην,
<hom.od 13.438>	πυκνὰ ῥωγαλέην: ἐν δὲ στρόφος ἦεν ἀορτήρ.

<hom.od 13.439>	τώ γ' ὣς βουλεύσαντε διέτμαγεν. ἡ μὲν ἔπειτα
<hom.od 13.440>	ἐς Λακεδαίμονα δῖαν ἔβη μετὰ παῖδ' ̓Οδυσῆος.

<hom.od 14.1>	αὐτὰρ ὁ ἐκ λιμένος προσέβη τρηχεῖαν ἀταρπὸν
<hom.od 14.2>	χῶρον ἀν' ὑλήεντα δι' ἄκριας, ᾗ οἱ ̓Αθήνη
<hom.od 14.3>	πέφραδε δῖον ὑφορβόν, ὅ οἱ βιότοιο μάλιστα
<hom.od 14.4>	κήδετο οἰκήων, οὓς κτήσατο δῖος ̓Οδυσσεύς.

<hom.od 14.5>	τὸν δ' ἄρ' ἐνὶ προδόμῳ εὗρ' ἥμενον,  ἔνθα οἱ αὐλὴ
<hom.od 14.6>	ὑψηλὴ δέδμητο, περισκέπτῳ ἐνὶ χώρῳ,
<hom.od 14.7>	καλή τε μεγάλη τε, περίδρομος: ἥν ῥα συβώτης
<hom.od 14.8>	αὐτὸς δείμαθ' ὕεσσιν ἀποιχομένοιο ἄνακτος,
<hom.od 14.9>	νόσφιν δεσποίνης καὶ Λαέρταο γέροντος,
<hom.od 14.10>	ῥυτοῖσιν λάεσσι καὶ ἐθρίγκωσεν ἀχέρδῳ:
<hom.od 14.11>	σταυροὺς δ' ἐκτὸς ἔλασσε διαμπερὲς ἔνθα καὶ ἔνθα,
<hom.od 14.12>	πυκνοὺς καὶ θαμέας, τὸ μέλαν δρυὸς ἀμφικεάσσας:
<hom.od 14.13>	ἔντοσθεν δ' αὐλῆς συφεοὺς δυοκαίδεκα ποίει
<hom.od 14.14>	πλησίον ἀλλήλων, εὐνὰς συσίν: ἐν δὲ ἑκάστῳ
<hom.od 14.15>	πεντήκοντα σύες χαμαιευνάδες ἐρχατόωντο,
<hom.od 14.16>	θήλειαι τοκάδες: τοὶ δ' ἄρσενες ἐκτὸς ἴαυον,
<hom.od 14.17>	πολλὸν παυρότεροι: τοὺς γὰρ μινύθεσκον ἔδοντες
<hom.od 14.18>	ἀντίθεοι μνηστῆρες, ἐπεὶ προί̈αλλε συβώτης
<hom.od 14.19>	αἰεὶ ζατρεφέων σιάλων τὸν ἄριστον ἁπάντων:
<hom.od 14.20>	οἱ δὲ τριηκόσιοί τε καὶ ἑξήκοντα πέλοντο.
<hom.od 14.21>	πὰρ δὲ κύνες, θήρεσσιν ἐοικότες αἰὲν ἴαυον
<hom.od 14.22>	τέσσαρες, οὓς ἔθρεψε συβώτης, ὄρχαμος ἀνδρῶν.
<hom.od 14.23>	αὐτὸς δ' ἀμφὶ πόδεσσιν ἑοῖς ἀράρισκε πέδιλα,
<hom.od 14.24>	τάμνων δέρμα βόειον ἐϋχροές: οἱ δὲ δὴ ἄλλοι
<hom.od 14.25>	ᾤχοντ' ἄλλυδις ἄλλος ἅμ' ἀγρομένοισι σύεσσιν,
<hom.od 14.26>	οἱ τρεῖς: τὸν δὲ τέταρτον ἀποπροέηκε πόλινδε
<hom.od 14.27>	σῦν ἀγέμεν μνηστῆρσιν ὑπερφιάλοισιν ἀνάγκῃ,
<hom.od 14.28>	ὄφρ' ἱερεύσαντες κρειῶν κορεσαίατο θυμόν.

<hom.od 14.29>	ἐξαπίνης δ' ̓Οδυσῆα ἴδον κύνες ὑλακόμωροι.
<hom.od 14.30>	οἱ μὲν κεκλήγοντες ἐπέδραμον: αὐτὰρ ̓Οδυσσεὺς
<hom.od 14.31>	ἕζετο κερδοσύνη, σκῆπτρον δέ οἱ ἔκπεσε χειρός.
<hom.od 14.32>	ἔνθα κεν ᾧ πὰρ σταθμῷ ἀεικέλιον πάθεν ἄλγος:
<hom.od 14.33>	ἀλλὰ συβώτης ὦκα ποσὶ κραιπνοῖσι μετασπὼν
<hom.od 14.34>	ἔσσυτ' ἀνὰ πρόθυρον, σκῦτος δέ οἱ ἔκπεσε χειρός.
<hom.od 14.35>	τοὺς μὲν ὁμοκλήσας σεῦεν κύνας ἄλλυδις ἄλλον
<hom.od 14.36>	πυκνῇσιν λιθάδεσσιν: ὁ δὲ προσέειπεν ἄνακτα:

<hom.od 14.37>	“ὦ γέρον, ἦ ὀλίγου σε κύνες διεδηλήσαντο
<hom.od 14.38>	ἐξαπίνης, καί κέν μοι ἐλεγχείην κατέχευας.
<hom.od 14.39>	καὶ δέ μοι ἄλλα θεοὶ δόσαν ἄλγεά τε στοναχάς τε:
<hom.od 14.40>	ἀντιθέου γὰρ ἄνακτος ὀδυρόμενος καὶ ἀχεύων
<hom.od 14.41>	ἧμαι, ἄλλοισιν δὲ σύας σιάλους ἀτιτάλλω
<hom.od 14.42>	ἔδμεναι: αὐτὰρ κεῖνος ἐελδόμενός που ἐδωδῆς
<hom.od 14.43>	πλάζετ' ἐπ' ἀλλοθρόων ἀνδρῶν δῆμόν τε πόλιν τε,
<hom.od 14.44>	εἴ που ἔτι ζώει καὶ ὁρᾷ φάος ἠελίοιο.
<hom.od 14.45>	ἀλλ' ἕπεο,  κλισίηνδ' ἴομεν, γέρον, ὄφρα καὶ αὐτός,
<hom.od 14.46>	σίτου καὶ οἴνοιο κορεσσάμενος κατὰ θυμόν,
<hom.od 14.47>	εἴπῃς ὁππόθεν ἐσσὶ καὶ ὁππόσα κήδε' ἀνέτλης.”

<hom.od 14.48>	ὣς εἰπὼν κλισίηνδ' ἡγήσατο δῖος ὑφορβός,
<hom.od 14.49>	εἷσεν δ' εἰσαγαγών, ῥῶπας δ' ὑπέχευε δασείας,
<hom.od 14.50>	ἐστόρεσεν δ' ἐπὶ δέρμα ἰονθάδος ἀγρίου αἰγός,
<hom.od 14.51>	αὐτοῦ ἐνεύναιον, μέγα καὶ δασύ. χαῖρε δ' ̓Οδυσσεὺς
<hom.od 14.52>	ὅττι μιν ὣς ὑπέδεκτο, ἔπος τ' ἔφατ' ἔκ τ' ὀνόμαζεν:

<hom.od 14.53>	“Ζεύς τοι δοίη, ξεῖνε, καὶ ἀθάνατοι θεοὶ ἄλλοι
<hom.od 14.54>	ὅττι μάλιστ' ἐθέλεις, ὅτι με πρόφρων ὑπέδεξο.”
<hom.od 14.55>	τὸν δ' ἀπαμειβόμενος προσέφης, Εὔμαιε συβῶτα:
<hom.od 14.56>	“ξεῖν', οὔ μοι θέμις ἔστ', οὐδ' εἰ κακίων σέθεν ἔλθοι,
<hom.od 14.57>	ξεῖνον ἀτιμῆσαι: πρὸς γὰρ Διός εἰσιν ἅπαντες
<hom.od 14.58>	ξεῖνοί τε πτωχοί τε: δόσις δ' ὀλίγη τε φίλη τε
<hom.od 14.59>	γίγνεται ἡμετέρη: ἡ γὰρ δμώων δίκη ἐστὶν
<hom.od 14.60>	αἰεὶ δειδιότων,  ὅτ' ἐπικρατέωσιν ἄνακτες
<hom.od 14.61>	οἱ νέοι. ἦ γὰρ τοῦ γε θεοὶ κατὰ νόστον ἔδησαν,
<hom.od 14.62>	ὅς κεν ἔμ' ἐνδυκέως ἐφίλει καὶ κτῆσιν ὄπασσεν,
<hom.od 14.64>	οἶκόν τε κλῆρόν τε πολυμνήστην τε γυναῖκα,
<hom.od 14.63>	οἷά τε ᾧ οἰκῆϊ ἄναξ εὔθυμος ἔδωκεν,
<hom.od 14.65>	ὅς οἱ πολλὰ κάμῃσι,  θεὸς δ' ἐπὶ ἔργον ἀέξῃ,
<hom.od 14.66>	ὡς καὶ ἐμοὶ τόδε ἔργον ἀέξεται, ᾧ ἐπιμίμνω.
<hom.od 14.67>	τῷ κέ με πόλλ' ὤνησεν ἄναξ, εἰ αὐτόθ' ἐγήρα:
<hom.od 14.68>	ἀλλ' ὄλεθ'—ὡς ὤφελλ' ̔Ελένης ἀπὸ φῦλον ὀλέσθαι
<hom.od 14.69>	πρόχνυ, ἐπεὶ πολλῶν ἀνδρῶν ὑπὸ γούνατ' ἔλυσε:
<hom.od 14.70>	καὶ γὰρ κεῖνος ἔβη ̓Αγαμέμνονος εἵνεκα τιμῆς
<hom.od 14.71>	̓́Ιλιον εἰς εὔπωλον, ἵνα Τρώεσσι μάχοιτο.”

<hom.od 14.72>	ὣς εἰπὼν ζωστῆρι θοῶς συνέεργε χιτῶνα,
<hom.od 14.73>	βῆ δ' ἴμεν ἐς συφεούς, ὅθι ἔθνεα ἔρχατο χοίρων.
<hom.od 14.74>	ἔνθεν ἑλὼν δύ' ἔνεικε καὶ ἀμφοτέρους ἱέρευσεν,
<hom.od 14.75>	εὗσέ τε μίστυλλέν τε καὶ ἀμφ' ὀβελοῖσιν ἔπειρεν.
<hom.od 14.76>	ὀπτήσας δ' ἄρα πάντα φέρων παρέθηκ' ̓Οδυσῆϊ
<hom.od 14.77>	θέρμ' αὐτοῖς ὀβελοῖσιν: ὁ δ' ἄλφιτα λευκὰ πάλυνεν:
<hom.od 14.78>	ἐν δ' ἄρα κισσυβίῳ κίρνη μελιηδέα οἶνον,
<hom.od 14.79>	αὐτὸς δ' ἀντίον ἷζεν, ἐποτρύνων δὲ προσηύδα:

<hom.od 14.80>	“ἔσθιε νῦν, ὦ ξεῖνε, τά τε δμώεσσι πάρεστι,
<hom.od 14.81>	χοίρε': ἀτὰρ σιάλους γε σύας μνηστῆρες ἔδουσιν,
<hom.od 14.82>	οὐκ ὄπιδα φρονέοντες ἐνὶ φρεσὶν οὐδ' ἐλεητύν.
<hom.od 14.83>	οὐ μὲν σχέτλια ἔργα θεοὶ μάκαρες φιλέουσιν,
<hom.od 14.84>	ἀλλὰ δίκην τίουσι καὶ αἴσιμα ἔργ' ἀνθρώπων.
<hom.od 14.85>	καὶ μὲν δυσμενέες καὶ ἀνάρσιοι,  οἵ τ' ἐπὶ γαίης
<hom.od 14.86>	ἀλλοτρίης βῶσιν καί σφι Ζεὺς ληί̈δα δώῃ,
<hom.od 14.87>	πλησάμενοι δέ τε νῆας ἔβαν οἶκόνδε νέεσθαι,
<hom.od 14.88>	καὶ μὲν τοῖς ὄπιδος κρατερὸν δέος ἐν φρεσὶ πίπτει.
<hom.od 14.89>	οἵδε δὲ καί τι ἴσασι, θεοῦ δέ τιν' ἔκλυον αὐδήν,
<hom.od 14.90>	κείνου λυγρὸν ὄλεθρον,  ὅτ' οὐκ ἐθέλουσι δικαίως
<hom.od 14.91>	μνᾶσθαι οὐδὲ νέεσθαι ἐπὶ σφέτερ', ἀλλὰ ἕκηλοι
<hom.od 14.92>	κτήματα δαρδάπτουσιν ὑπέρβιον, οὐδ' ἔπι φειδώ.
<hom.od 14.93>	ὅσσαι γὰρ νύκτες τε καὶ ἡμέραι ἐκ Διός εἰσιν,
<hom.od 14.94>	οὔ ποθ' ἓν ἱρεύους' ἱερήϊον, οὐδὲ δύ' οἴω:
<hom.od 14.95>	οἶνον δὲ φθινύθουσιν ὑπέρβιον ἐξαφύοντες.
<hom.od 14.96>	ἦ γάρ οἱ ζωή γ' ἦν ἄσπετος: οὔ τινι τόσση
<hom.od 14.97>	ἀνδρῶν ἡρώων, οὔτ' ἠπείροιο μελαίνης
<hom.od 14.98>	οὔτ' αὐτῆς ̓Ιθάκης: οὐδὲ ξυνεείκοσι φωτῶν
<hom.od 14.99>	ἔστ' ἄφενος τοσσοῦτον: ἐγὼ δέ κέ τοι καταλέξω.
<hom.od 14.100>	δώδεκ' ἐν ἠπείρῳ ἀγέλαι: τόσα πώεα οἰῶν,
<hom.od 14.101>	τόσσα συῶν συβόσια, τός' αἰπόλια πλατέ' αἰγῶν
<hom.od 14.102>	βόσκουσι ξεῖνοί τε καὶ αὐτοῦ βώτορες ἄνδρες.
<hom.od 14.103>	ἐνθάδε δ' αἰπόλια πλατέ' αἰγῶν ἕνδεκα πάντα
<hom.od 14.104>	ἐσχατιῇ βόσκοντ', ἐπὶ δ' ἀνέρες ἐσθλοὶ ὄρονται.
<hom.od 14.105>	τῶν αἰεί σφιν ἕκαστος ἐπ' ἤματι μῆλον ἀγινεῖ,
<hom.od 14.106>	ζατρεφέων αἰγῶν ὅς τις φαίνηται ἄριστος.
<hom.od 14.107>	αὐτὰρ ἐγὼ σῦς τάσδε φυλάσσω τε ῥύομαί τε,
<hom.od 14.108>	καί σφι συῶν τὸν ἄριστον ἐὺ̈ κρίνας ἀποπέμπω.”

<hom.od 14.109>	ὣς φάθ', ὁ δ' ἐνδυκέως κρέα τ' ἤσθιε πῖνέ τε οἶνον
<hom.od 14.110>	ἁρπαλέως ἀκέων,  κακὰ δὲ μνηστῆρσι φύτευεν.
<hom.od 14.111>	αὐτὰρ ἐπεὶ δείπνησε καὶ ἤραρε θυμὸν ἐδωδῇ,
<hom.od 14.112>	καί οἱ πλησάμενος δῶκε σκύφον, ᾧ περ ἔπινεν,
<hom.od 14.113>	οἴνου ἐνίπλειον: ὁ δ' ἐδέξατο, χαῖρε δὲ θυμῷ,
<hom.od 14.114>	καί μιν φωνήσας ἔπεα πτερόεντα προσηύδα:

<hom.od 14.115>	“ὦ φίλε,  τίς γάρ σε πρίατο κτεάτεσσιν ἑοῖσιν,
<hom.od 14.116>	ὧδε μάλ' ἀφνειὸς καὶ καρτερὸς ὡς ἀγορεύεις;
<hom.od 14.117>	φῆς δ' αὐτὸν φθίσθαι ̓Αγαμέμνονος εἵνεκα τιμῆς.
<hom.od 14.118>	εἰπέ μοι, αἴ κέ ποθι γνώω τοιοῦτον ἐόντα.
<hom.od 14.119>	Ζεὺς γάρ που τό γε οἶδε καὶ ἀθάνατοι θεοὶ ἄλλοι,
<hom.od 14.120>	εἴ κέ μιν ἀγγείλαιμι ἰδών: ἐπὶ πολλὰ δ' ἀλήθην.”

<hom.od 14.121>	τὸν δ' ἠμείβετ' ἔπειτα συβώτης, ὄρχαμος ἀνδρῶν:
<hom.od 14.122>	“ὦ γέρον, οὔ τις κεῖνον ἀνὴρ ἀλαλήμενος ἐλθὼν
<hom.od 14.123>	ἀγγέλλων πείσειε γυναῖκά τε καὶ φίλον υἱόν,
<hom.od 14.124>	ἀλλ' ἄλλως κομιδῆς κεχρημένοι ἄνδρες ἀλῆται
<hom.od 14.125>	ψεύδοντ',  οὐδ' ἐθέλουσιν ἀληθέα μυθήσασθαι.
<hom.od 14.126>	ὃς δέ κ' ἀλητεύων ̓Ιθάκης ἐς δῆμον ἵκηται,
<hom.od 14.127>	ἐλθὼν ἐς δέσποιναν ἐμὴν ἀπατήλια βάζει:
<hom.od 14.128>	ἡ δ' εὖ δεξαμένη φιλέει καὶ ἕκαστα μεταλλᾷ,
<hom.od 14.129>	καί οἱ ὀδυρομένῃ βλεφάρων ἄπο δάκρυα πίπτει,
<hom.od 14.130>	ἣ θέμις ἐστὶ γυναικός,  ἐπὴν πόσις ἄλλοθ' ὄληται.
<hom.od 14.131>	αἶψά κε καὶ σύ, γεραιέ, ἔπος παρατεκτήναιο.
<hom.od 14.132>	εἴ τίς τοι χλαῖνάν τε χιτῶνά τε εἵματα δοίη.
<hom.od 14.133>	τοῦ δ' ἤδη μέλλουσι κύνες ταχέες τ' οἰωνοὶ
<hom.od 14.134>	ῥινὸν ἀπ' ὀστεόφιν ἐρύσαι, ψυχὴ δὲ λέλοιπεν:
<hom.od 14.135>	ἢ τόν γ' ἐν πόντῳ φάγον ἰχθύες,  ὀστέα δ' αὐτοῦ
<hom.od 14.136>	κεῖται ἐπ' ἠπείρου ψαμάθῳ εἰλυμένα πολλῇ.
<hom.od 14.137>	ὣς ὁ μὲν ἔνθ' ἀπόλωλε, φίλοισι δὲ κήδε' ὀπίσσω
<hom.od 14.138>	πᾶσιν, ἐμοὶ δὲ μάλιστα, τετεύχαται: οὐ γὰρ ἔτ' ἄλλον
<hom.od 14.139>	ἤπιον ὧδε ἄνακτα κιχήσομαι, ὁππός' ἐπέλθω,
<hom.od 14.140>	οὐδ' εἴ κεν πατρὸς καὶ μητέρος αὖτις ἵκωμαι
<hom.od 14.141>	οἶκον, ὅθι πρῶτον γενόμην καί μ' ἔτρεφον αὐτοί.
<hom.od 14.142>	οὐδέ νυ τῶν ἔτι τόσσον ὀδύρομαι, ἱέμενός περ
<hom.od 14.143>	ὀφθαλμοῖσιν ἰδέσθαι ἐὼν ἐν πατρίδι γαίῃ:
<hom.od 14.144>	ἀλλά μ' ̓Οδυσσῆος πόθος αἴνυται οἰχομένοιο.
<hom.od 14.145>	τὸν μὲν ἐγών,  ὦ ξεῖνε, καὶ οὐ παρεόντ' ὀνομάζειν
<hom.od 14.146>	αἰδέομαι: πέρι γάρ μ' ἐφίλει καὶ κήδετο θυμῷ:
<hom.od 14.147>	ἀλλά μιν ἠθεῖον καλέω καὶ νόσφιν ἐόντα.”

<hom.od 14.148>	τὸν δ' αὖτε προσέειπε πολύτλας δῖος ̓Οδυσσεύς:
<hom.od 14.149>	“ὦ φίλ', ἐπειδὴ πάμπαν ἀναίνεαι, οὐδ' ἔτι φῇσθα
<hom.od 14.150>	κεῖνον ἐλεύσεσθαι,  θυμὸς δέ τοι αἰὲν ἄπιστος:
<hom.od 14.151>	ἀλλ' ἐγὼ οὐκ αὔτως μυθήσομαι, ἀλλὰ σὺν ὅρκῳ,
<hom.od 14.152>	ὡς νεῖται ̓Οδυσεύς: εὐαγγέλιον δέ μοι ἔστω
<hom.od 14.153>	αὐτίκ', ἐπεί κεν κεῖνος ἰὼν τὰ ἃ δώμαθ' ἵκηται:
<hom.od 14.154>	ἕσσαι με χλαῖνάν τε χιτῶνά τε, εἵματα καλά:
<hom.od 14.155>	πρὶν δέ κε, καὶ μάλα περ κεχρημένος, οὔ τι δεχοίμην.
<hom.od 14.156>	ἐχθρὸς γάρ μοι κεῖνος ὁμῶς ̓Αί̈δαο πύλῃσι
<hom.od 14.157>	γίγνεται, ὃς πενίῃ εἴκων ἀπατήλια βάζει.
<hom.od 14.158>	ἴστω νῦν Ζεὺς πρῶτα θεῶν, ξενίη τε τράπεζα,
<hom.od 14.159>	ἱστίη τ' ̓Οδυσῆος ἀμύμονος, ἣν ἀφικάνω:
<hom.od 14.160>	ἦ μέν τοι τάδε πάντα τελείεται ὡς ἀγορεύω.
<hom.od 14.161>	τοῦδ' αὐτοῦ λυκάβαντος ἐλεύσεται ἐνθάδ' ̓Οδυσσεύς.
<hom.od 14.162>	τοῦ μὲν φθίνοντος μηνός, τοῦ δ' ἱσταμένοιο,
<hom.od 14.163>	οἴκαδε νοστήσει, καὶ τίσεται ὅς τις ἐκείνου
<hom.od 14.164>	ἐνθάδ' ἀτιμάζει ἄλοχον καὶ φαίδιμον υἱόν.”

<hom.od 14.165>	τὸν δ' ἀπαμειβόμενος προσέφης,  Εὔμαιε συβῶτα:
<hom.od 14.166>	“ὦ γέρον, οὔτ' ἄρ' ἐγὼν εὐαγγέλιον τόδε τίσω,
<hom.od 14.167>	οὔτ' ̓Οδυσεὺς ἔτι οἶκον ἐλεύσεται: ἀλλὰ ἕκηλος
<hom.od 14.168>	πῖνε, καὶ ἄλλα παρὲξ μεμνώμεθα, μηδέ με τούτων
<hom.od 14.169>	μίμνησκ': ἦ γὰρ θυμὸς ἐνὶ στήθεσσιν ἐμοῖσιν
<hom.od 14.170>	ἄχνυται,  ὁππότε τις μνήσῃ κεδνοῖο ἄνακτος.
<hom.od 14.171>	ἀλλ' ἦ τοι ὅρκον μὲν ἐάσομεν, αὐτὰρ ̓Οδυσσεὺς
<hom.od 14.172>	ἔλθοι ὅπως μιν ἐγώ γ' ἐθέλω καὶ Πηνελόπεια
<hom.od 14.173>	Λαέρτης θ' ὁ γέρων καὶ Τηλέμαχος θεοειδής.
<hom.od 14.174>	νῦν αὖ παιδὸς ἄλαστον ὀδύρομαι, ὃν τέκ' ̓Οδυσσεύς,
<hom.od 14.175>	Τηλεμάχου: τὸν ἐπεὶ θρέψαν θεοὶ ἔρνεϊ ἶσον,
<hom.od 14.176>	καί μιν ἔφην ἔσσεσθαι ἐν ἀνδράσιν οὔ τι χέρηα
<hom.od 14.177>	πατρὸς ἑοῖο φίλοιο, δέμας καὶ εἶδος ἀγητόν,
<hom.od 14.178>	τὸν δέ τις ἀθανάτων βλάψε φρένας ἔνδον ἐί̈σας
<hom.od 14.179>	ἠέ τις ἀνθρώπων: ὁ δ' ἔβη μετὰ πατρὸς ἀκουὴν
<hom.od 14.180>	ἐς Πύλον ἠγαθέην: τὸν δὲ μνηστῆρες ἀγαυοὶ
<hom.od 14.181>	οἴκαδ' ἰόντα λοχῶσιν, ὅπως ἀπὸ φῦλον ὄληται
<hom.od 14.182>	νώνυμον ἐξ ̓Ιθάκης ̓Αρκεισίου ἀντιθέοιο.
<hom.od 14.183>	ἀλλ' ἦ τοι κεῖνον μὲν ἐάσομεν, ἤ κεν ἁλώῃ
<hom.od 14.184>	ἦ κε φύγῃ καί κέν οἱ ὑπέρσχῃ χεῖρα Κρονίων.
<hom.od 14.185>	ἀλλ' ἄγε μοι σύ,  γεραιέ, τὰ ς' αὐτοῦ κήδε' ἐνίσπες
<hom.od 14.186>	καί μοι τοῦτ' ἀγόρευσον ἐτήτυμον, ὄφρ' ἐὺ̈ εἰδῶ:
<hom.od 14.187>	τίς πόθεν εἶς ἀνδρῶν; πόθι τοι πόλις ἠδὲ τοκῆες;
<hom.od 14.188>	ὁπποίης τ' ἐπὶ νηὸς ἀφίκεο: πῶς δέ σε ναῦται
<hom.od 14.189>	ἤγαγον εἰς ̓Ιθάκην; τίνες ἔμμεναι εὐχετόωντο;
<hom.od 14.190>	οὐ μὲν γάρ τί σε πεζὸν ὀί̈ομαι ἐνθάδ' ἱκέσθαι.”

<hom.od 14.191>	τὸν δ' ἀπαμειβόμενος προσέφη πολύμητις ̓Οδυσσεύς
<hom.od 14.192>	“τοιγὰρ ἐγώ τοι ταῦτα μάλ' ἀτρεκέως ἀγορεύσω.
<hom.od 14.193>	εἴη μὲν νῦν νῶϊν ἐπὶ χρόνον ἠμὲν ἐδωδὴ
<hom.od 14.194>	ἠδὲ μέθυ γλυκερὸν κλισίης ἔντοσθεν ἐοῦσι,
<hom.od 14.195>	δαίνυσθαι ἀκέοντ',  ἄλλοι δ' ἐπὶ ἔργον ἕποιεν:
<hom.od 14.196>	ῥηϊδίως κεν ἔπειτα καὶ εἰς ἐνιαυτὸν ἅπαντα
<hom.od 14.197>	οὔ τι διαπρήξαιμι λέγων ἐμὰ κήδεα θυμοῦ,
<hom.od 14.198>	ὅσσα γε δὴ ξύμπαντα θεῶν ἰότητι μόγησα.

<hom.od 14.199>	“ἐκ μὲν Κρητάων γένος εὔχομαι εὐρειάων,
<hom.od 14.200>	ἀνέρος ἀφνειοῖο πάϊς: πολλοὶ δὲ καὶ ἄλλοι
<hom.od 14.201>	υἱέες ἐν μεγάρῳ ἠμὲν τράφεν ἠδ' ἐγένοντο
<hom.od 14.202>	γνήσιοι ἐξ ἀλόχου: ἐμὲ δ' ὠνητὴ τέκε μήτηρ
<hom.od 14.203>	παλλακίς, ἀλλά με ἶσον ἰθαιγενέεσσιν ἐτίμα
<hom.od 14.204>	Κάστωρ ̔Υλακίδης, τοῦ ἐγὼ γένος εὔχομαι εἶναι
<hom.od 14.205>	ὃς τότ' ἐνὶ Κρήτεσσι θεὸς ὣς τίετο δήμῳ
<hom.od 14.206>	ὄλβῳ τε πλούτῳ τε καὶ υἱάσι κυδαλίμοισιν.
<hom.od 14.207>	ἀλλ' ἦ τοι τὸν κῆρες ἔβαν θανάτοιο φέρουσαι
<hom.od 14.208>	εἰς ̓Αί̈δαο δόμους: τοὶ δὲ ζωὴν ἐδύσαντο
<hom.od 14.209>	παῖδες ὑπέρθυμοι καὶ ἐπὶ κλήρους ἐβάλοντο,
<hom.od 14.210>	αὐτὰρ ἐμοὶ μάλα παῦρα δόσαν καὶ οἰκί' ἔνειμαν.
<hom.od 14.211>	ἠγαγόμην δὲ γυναῖκα πολυκλήρων ἀνθρώπων
<hom.od 14.212>	εἵνεκ' ἐμῆς ἀρετῆς, ἐπεὶ οὐκ ἀποφώλιος ἦα
<hom.od 14.213>	οὐδὲ φυγοπτόλεμος: νῦν δ' ἤδη πάντα λέλοιπεν
<hom.od 14.214>	ἀλλ' ἔμπης καλάμην γέ ς' ὀί̈ομαι εἰσορόωντα
<hom.od 14.215>	γιγνώσκειν: ἦ γάρ με δύη ἔχει ἤλιθα πολλή.
<hom.od 14.216>	ἦ μὲν δὴ θάρσος μοι ̓́Αρης τ' ἔδοσαν καὶ ̓Αθήνη
<hom.od 14.217>	καὶ ῥηξηνορίην: ὁπότε κρίνοιμι λόχονδε
<hom.od 14.218>	ἄνδρας ἀριστῆας, κακὰ δυσμενέεσσι φυτεύων,
<hom.od 14.219>	οὔ ποτέ μοι θάνατον προτιόσσετο θυμὸς ἀγήνωρ,
<hom.od 14.220>	ἀλλὰ πολὺ πρώτιστος ἐπάλμενος ἔγχει ἕλεσκον
<hom.od 14.221>	ἀνδρῶν δυσμενέων ὅ τέ μοι εἴξειε πόδεσσιν.
<hom.od 14.222>	τοῖος ἔα ἐν πολέμῳ: ἔργον δέ μοι οὐ φίλον ἔσκεν
<hom.od 14.223>	οὐδ' οἰκωφελίη, ἥ τε τρέφει ἀγλαὰ τέκνα,
<hom.od 14.224>	ἀλλά μοι αἰεὶ νῆες ἐπήρετμοι φίλαι ἦσαν
<hom.od 14.225>	καὶ πόλεμοι καὶ ἄκοντες ἐύ̈ξεστοι καὶ ὀϊστοί,
<hom.od 14.226>	λυγρά, τά τ' ἄλλοισίν γε καταριγηλὰ πέλονται.
<hom.od 14.227>	αὐτὰρ ἐμοὶ τὰ φίλ' ἔσκε τά που θεὸς ἐν φρεσὶ θῆκεν:
<hom.od 14.228>	ἄλλος γάρ τ' ἄλλοισιν ἀνὴρ ἐπιτέρπεται ἔργοις.
<hom.od 14.229>	πρὶν μὲν γὰρ Τροίης ἐπιβήμεναι υἷας ̓Αχαιῶν
<hom.od 14.230>	εἰνάκις ἀνδράσιν ἦρξα καὶ ὠκυπόροισι νέεσσιν
<hom.od 14.231>	ἄνδρας ἐς ἀλλοδαπούς, καί μοι μάλα τύγχανε πολλά.
<hom.od 14.232>	τῶν ἐξαιρεύμην μενοεικέα, πολλὰ δ' ὀπίσσω
<hom.od 14.233>	λάγχανον: αἶψα δὲ οἶκος ὀφέλλετο, καί ῥα ἔπειτα
<hom.od 14.234>	δεινός τ' αἰδοῖός τε μετὰ Κρήτεσσι τετύγμην.
<hom.od 14.235>	“ἀλλ' ὅτε δὴ τήν γε στυγερὴν ὁδὸν εὐρύοπα Ζεὺς
<hom.od 14.236>	ἐφράσαθ', ἣ πολλῶν ἀνδρῶν ὑπὸ γούνατ' ἔλυσε,
<hom.od 14.237>	δὴ τότ' ἔμ' ἤνωγον καὶ ἀγακλυτὸν ̓Ιδομενῆα
<hom.od 14.238>	νήεσς' ἡγήσασθαι ἐς ̓́Ιλιον: οὐδέ τι μῆχος
<hom.od 14.239>	ἦεν ἀνήνασθαι, χαλεπὴ δ' ἔχε δήμου φῆμις.
<hom.od 14.240>	ἔνθα μὲν εἰνάετες πολεμίζομεν υἷες ̓Αχαιῶν,
<hom.od 14.241>	τῷ δεκάτῳ δὲ πόλιν Πριάμου πέρσαντες ἔβημεν
<hom.od 14.242>	οἴκαδε σὺν νήεσσι, θεὸς δ' ἐκέδασσεν ̓Αχαιούς.
<hom.od 14.243>	αὐτὰρ ἐμοὶ δειλῷ κακὰ μήδετο μητίετα Ζεύς:
<hom.od 14.244>	μῆνα γὰρ οἶον ἔμεινα τεταρπόμενος τεκέεσσιν
<hom.od 14.245>	κουριδίῃ τ' ἀλόχῳ καὶ κτήμασιν: αὐτὰρ ἔπειτα
<hom.od 14.246>	Αἴγυπτόνδε με θυμὸς ἀνώγει ναυτίλλεσθαι,
<hom.od 14.247>	νῆας ἐὺ̈ στείλαντα σὺν ἀντιθέοις ἑτάροισιν.
<hom.od 14.248>	ἐννέα νῆας στεῖλα, θοῶς δ' ἐσαγείρατο λαός.
<hom.od 14.249>	ἑξῆμαρ μὲν ἔπειτα ἐμοὶ ἐρίηρες ἑταῖροι
<hom.od 14.250>	δαίνυντ': αὐτὰρ ἐγὼν ἱερήϊα πολλὰ παρεῖχον
<hom.od 14.251>	θεοῖσίν τε ῥέζειν αὐτοῖσί τε δαῖτα πένεσθαι.
<hom.od 14.252>	ἑβδομάτῃ δ' ἀναβάντες ἀπὸ Κρήτης εὐρείης
<hom.od 14.253>	ἐπλέομεν Βορέῃ ἀνέμῳ ἀκραέϊ καλῷ
<hom.od 14.254>	ῥηϊδίως, ὡς εἴ τε κατὰ ῥόον: οὐδέ τις οὖν μοι
<hom.od 14.255>	νηῶν πημάνθη,  ἀλλ' ἀσκηθέες καὶ ἄνουσοι
<hom.od 14.256>	ἥμεθα, τὰς δ' ἄνεμός τε κυβερνῆταί τ' ἴθυνον.

<hom.od 14.257>	“πεμπταῖοι δ' Αἴγυπτον ἐϋρρείτην ἱκόμεσθα,
<hom.od 14.258>	στῆσα δ' ἐν Αἰγύπτῳ ποταμῷ νέας ἀμφιελίσσας.
<hom.od 14.259>	ἔνθ' ἦ τοι μὲν ἐγὼ κελόμην ἐρίηρας ἑταίρους
<hom.od 14.260>	αὐτοῦ πὰρ νήεσσι μένειν καὶ νῆας ἔρυσθαι,
<hom.od 14.261>	ὀπτῆρας δὲ κατὰ σκοπιὰς ὤτρυνα νέεσθαι:
<hom.od 14.262>	οἱ δ' ὕβρει εἴξαντες, ἐπισπόμενοι μένεϊ σφῷ,
<hom.od 14.263>	αἶψα μάλ' Αἰγυπτίων ἀνδρῶν περικαλλέας ἀγροὺς
<hom.od 14.264>	πόρθεον, ἐκ δὲ γυναῖκας ἄγον καὶ νήπια τέκνα,
<hom.od 14.265>	αὐτούς τ' ἔκτεινον: τάχα δ' ἐς πόλιν ἵκετ' ἀϋτή.
<hom.od 14.266>	οἱ δὲ βοῆς ἀί̈οντες ἅμ' ἠοῖ φαινομένηφιν
<hom.od 14.267>	ἦλθον: πλῆτο δὲ πᾶν πεδίον πεζῶν τε καὶ ἵππων
<hom.od 14.268>	χαλκοῦ τε στεροπῆς: ἐν δὲ Ζεὺς τερπικέραυνος
<hom.od 14.269>	φύζαν ἐμοῖς ἑτάροισι κακὴν βάλεν, οὐδέ τις ἔτλη
<hom.od 14.270>	μεῖναι ἐναντίβιον: περὶ γὰρ κακὰ πάντοθεν ἔστη.
<hom.od 14.271>	ἔνθ' ἡμέων πολλοὺς μὲν ἀπέκτανον ὀξέϊ χαλκῷ,
<hom.od 14.272>	τοὺς δ' ἄναγον ζωούς, σφίσιν ἐργάζεσθαι ἀνάγκῃ.
<hom.od 14.273>	αὐτὰρ ἐμοὶ Ζεὺς αὐτὸς ἐνὶ φρεσὶν ὧδε νόημα
<hom.od 14.274>	ποίης'—ὡς ὄφελον θανέειν καὶ πότμον ἐπισπεῖν
<hom.od 14.275>	αὐτοῦ ἐν Αἰγύπτῳ: ἔτι γάρ νύ με πῆμ' ὑπέδεκτο—
<hom.od 14.276>	αὐτίκ' ἀπὸ κρατὸς κυνέην εὔτυκτον ἔθηκα
<hom.od 14.277>	καὶ σάκος ὤμοιϊν, δόρυ δ' ἔκβαλον ἔκτοσε χειρός:
<hom.od 14.278>	αὐτὰρ ἐγὼ βασιλῆος ἐναντίον ἤλυθον ἵππων
<hom.od 14.279>	καὶ κύσα γούναθ' ἑλών: ὁδ' ἐρύσατο καί μ' ἐλέησεν,
<hom.od 14.280>	ἐς δίφρον δέ μ' ἕσας ἄγεν οἴκαδε δάκρυ χέοντα.
<hom.od 14.281>	ἦ μέν μοι μάλα πολλοὶ ἐπήϊσσον μελίῃσιν,
<hom.od 14.282>	ἱέμενοι κτεῖναι—δὴ γὰρ κεχολώατο λίην—
<hom.od 14.283>	ἀλλ' ἀπὸ κεῖνος ἔρυκε, Διὸς δ' ὠπίζετο μῆνιν
<hom.od 14.284>	ξεινίου, ὅς τε μάλιστα νεμεσσᾶται κακὰ ἔργα.

<hom.od 14.285>	“ἔνθα μὲν ἑπτάετες μένον αὐτόθι,  πολλὰ δ' ἄγειρα
<hom.od 14.286>	χρήματ' ἀν' Αἰγυπτίους ἄνδρας: δίδοσαν γὰρ ἅπαντες.
<hom.od 14.287>	ἀλλ' ὅτε δὴ ὄγδοόν μοι ἐπιπλόμενον ἔτος ἦλθεν,
<hom.od 14.288>	δὴ τότε Φοῖνιξ ἦλθεν ἀνὴρ ἀπατήλια εἰδώς,
<hom.od 14.289>	τρώκτης, ὃς δὴ πολλὰ κάκ' ἀνθρώποισιν ἐώργει:
<hom.od 14.290>	ὅς μ' ἄγε παρπεπιθὼν ᾗσι φρεσίν,  ὄφρ' ἱκόμεσθα
<hom.od 14.291>	Φοινίκην, ὅθι τοῦ γε δόμοι καὶ κτήματ' ἔκειτο.
<hom.od 14.292>	ἔνθα παρ' αὐτῷ μεῖνα τελεσφόρον εἰς ἐνιαυτόν.
<hom.od 14.293>	ἀλλ' ὅτε δὴ μῆνές τε καὶ ἡμέραι ἐξετελεῦντο
<hom.od 14.294>	ἄψ περιτελλομένου ἔτεος καὶ ἐπήλυθον ὧραι,
<hom.od 14.295>	ἐς Λιβύην μ' ἐπὶ νηὸς ἐέσσατο ποντοπόροιο
<hom.od 14.296>	ψεύδεα βουλεύσας, ἵνα οἱ σὺν φόρτον ἄγοιμι,
<hom.od 14.297>	κεῖθι δέ μ' ὡς περάσειε καὶ ἄσπετον ὦνον ἕλοιτο.
<hom.od 14.298>	τῷ ἑπόμην ἐπὶ νηός, ὀϊόμενός περ, ἀνάγκῃ.
<hom.od 14.299>	ἡ δ' ἔθεεν Βορέῃ ἀνέμῳ ἀκραέϊ καλῷ,
<hom.od 14.300>	μέσσον ὑπὲρ Κρήτης: Ζεὺς δέ σφισι μήδετ' ὄλεθρον.
<hom.od 14.301>	ἀλλ' ὅτε δὴ Κρήτην μὲν ἐλείπομεν, οὐδέ τις ἄλλη
<hom.od 14.302>	φαίνετο γαιάων, ἀλλ' οὐρανὸς ἠδὲ θάλασσα,
<hom.od 14.303>	δὴ τότε κυανέην νεφέλην ἔστησε Κρονίων
<hom.od 14.304>	νηὸς ὕπερ γλαφυρῆς, ἤχλυσε δὲ πόντος ὑπ' αὐτῆς.
<hom.od 14.305>	Ζεὺς δ' ἄμυδις βρόντησε καὶ ἔμβαλε νηὶ̈ κεραυνόν:
<hom.od 14.306>	ἡ δ' ἐλελίχθη πᾶσα Διὸς πληγεῖσα κεραυνῷ,
<hom.od 14.307>	ἐν δὲ θεείου πλῆτο: πέσον δ' ἐκ νηὸς ἅπαντες.
<hom.od 14.308>	οἱ δὲ κορώνῃσιν ἴκελοι περὶ νῆα μέλαιναν
<hom.od 14.309>	κύμασιν ἐμφορέοντο: θεὸς δ' ἀποαίνυτο νόστον.
<hom.od 14.310>	αὐτὰρ ἐμοὶ Ζεὺς αὐτός,  ἔχοντί περ ἄλγεα θυμῷ,
<hom.od 14.311>	ἱστὸν ἀμαιμάκετον νηὸς κυανοπρῴροιο
<hom.od 14.312>	ἐν χείρεσσιν ἔθηκεν, ὅπως ἔτι πῆμα φύγοιμι.
<hom.od 14.313>	τῷ ῥα περιπλεχθεὶς φερόμην ὀλοοῖς ἀνέμοισιν.
<hom.od 14.314>	ἐννῆμαρ φερόμην, δεκάτῃ δέ με νυκτὶ μελαίνῃ
<hom.od 14.315>	γαίῃ Θεσπρωτῶν πέλασεν μέγα κῦμα κυλίνδον.
<hom.od 14.316>	ἔνθα με Θεσπρωτῶν βασιλεὺς ἐκομίσσατο Φείδων
<hom.od 14.317>	ἥρως ἀπριάτην: τοῦ γὰρ φίλος υἱὸς ἐπελθὼν
<hom.od 14.318>	αἴθρῳ καὶ καμάτῳ δεδμημένον ἦγεν ἐς οἶκον,
<hom.od 14.319>	χειρὸς ἀναστήσας, ὄφρ' ἵκετο δώματα πατρός:
<hom.od 14.320>	ἀμφὶ δέ με χλαῖνάν τε χιτῶνά τε εἵματα ἕσσεν.

<hom.od 14.321>	“ἔνθ' ̓Οδυσῆος ἐγὼ πυθόμην: κεῖνος γὰρ ἔφασκε
<hom.od 14.322>	ξεινίσαι ἠδὲ φιλῆσαι ἰόντ' ἐς πατρίδα γαῖαν,
<hom.od 14.323>	καί μοι κτήματ' ἔδειξεν ὅσα ξυναγείρατ' ̓Οδυσσεύς,
<hom.od 14.324>	χαλκόν τε χρυσόν τε πολύκμητόν τε σίδηρον.
<hom.od 14.325>	καί νύ ἐς δεκάτην γενεὴν ἕτερόν γ' ἔτι βόσκοι:
<hom.od 14.326>	τόσσα οἱ ἐν μεγάροις κειμήλια κεῖτο ἄνακτος.
<hom.od 14.327>	τὸν δ' ἐς Δωδώνην φάτο βήμεναι, ὄφρα θεοῖο
<hom.od 14.328>	ἐκ δρυὸς ὑψικόμοιο Διὸς βουλὴν ἐπακούσαι,
<hom.od 14.329>	ὅππως νοστήσει' ̓Ιθάκης ἐς πίονα δῆμον
<hom.od 14.330>	ἤδη δὴν ἀπεών,  ἢ ἀμφαδὸν ἦε κρυφηδόν.
<hom.od 14.331>	ὤμοσε δὲ πρὸς ἔμ' αὐτόν, ἀποσπένδων ἐνὶ οἴκῳ,
<hom.od 14.332>	νῆα κατειρύσθαι καὶ ἐπαρτέας ἔμμεν ἑταίρους,
<hom.od 14.333>	οἳ δή μιν πέμψουσι φίλην ἐς πατρίδα γαῖαν.
<hom.od 14.334>	ἀλλ' ἐμὲ πρὶν ἀπέπεμψε: τύχησε γὰρ ἐρχομένη νηῦς
<hom.od 14.335>	ἀνδρῶν Θεσπρωτῶν ἐς Δουλίχιον πολύπυρον.
<hom.od 14.336>	ἔνθ' ὅ γέ μ' ἠνώγει πέμψαι βασιλῆϊ ̓Ακάστῳ
<hom.od 14.337>	ἐνδυκέως: τοῖσιν δὲ κακὴ φρεσὶν ἥνδανε βουλὴ
<hom.od 14.338>	ἀμφ' ἐμοί, ὄφρ' ἔτι πάγχυ δύης ἐπὶ πῆμα γενοίμην.
<hom.od 14.339>	ἀλλ' ὅτε γαίης πολλὸν ἀπέπλω ποντοπόρος νηῦς,
<hom.od 14.340>	αὐτίκα δούλιον ἦμαρ ἐμοὶ περιμηχανόωντο.
<hom.od 14.341>	ἐκ μέν με χλαῖνάν τε χιτῶνά τε εἵματ' ἔδυσαν,
<hom.od 14.342>	ἀμφὶ δέ μοι ῥάκος ἄλλο κακὸν βάλον ἠδὲ χιτῶνα,
<hom.od 14.343>	ῥωγαλέα, τὰ καὶ αὐτὸς ἐν ὀφθαλμοῖσιν ὅρηαι:
<hom.od 14.344>	ἑσπέριοι δ' ̓Ιθάκης εὐδειέλου ἔργ' ἀφίκοντο.
<hom.od 14.345>	ἔνθ' ἐμὲ μὲν κατέδησαν ἐϋσσέλμῳ ἐνὶ νηὶ̈
<hom.od 14.346>	ὅπλῳ ἐϋστρεφέϊ στερεῶς, αὐτοὶ δ' ἀποβάντες
<hom.od 14.347>	ἐσσυμένως παρὰ θῖνα θαλάσσης δόρπον ἕλοντο.
<hom.od 14.348>	αὐτὰρ ἐμοὶ δεσμὸν μὲν ἀνέγναμψαν θεοὶ αὐτοὶ
<hom.od 14.349>	ῥηϊδίως: κεφαλῇ δὲ κατὰ ῥάκος ἀμφικαλύψας,
<hom.od 14.350>	ξεστὸν ἐφόλκαιον καταβὰς ἐπέλασσα θαλάσσῃ
<hom.od 14.351>	στῆθος, ἔπειτα δὲ χερσὶ διήρεσς' ἀμφοτέρῃσι
<hom.od 14.352>	νηχόμενος, μάλα δ' ὦκα θύρηθ' ἔα ἀμφὶς ἐκείνων.
<hom.od 14.353>	ἔνθ' ἀναβάς, ὅθι τε δρίος ἦν πολυανθέος ὕλης,
<hom.od 14.354>	κείμην πεπτηώς. οἱ δὲ μεγάλα στενάχοντες
<hom.od 14.355>	φοίτων: ἀλλ' οὐ γάρ σφιν ἐφαίνετο κέρδιον εἶναι
<hom.od 14.356>	μαίεσθαι προτέρω, τοὶ μὲν πάλιν αὖτις ἔβαινον
<hom.od 14.357>	νηὸς ἔπι γλαφυρῆς: ἐμὲ δ' ἔκρυψαν θεοὶ αὐτοὶ
<hom.od 14.358>	ῥηϊδίως, καί με σταθμῷ ἐπέλασσαν ἄγοντες
<hom.od 14.359>	ἀνδρὸς ἐπισταμένου: ἔτι γάρ νύ μοι αἶσα βιῶναι.”

<hom.od 14.360>	τὸν δ' ἀπαμειβόμενος προσέφης,  Εὔμαιε συβῶτα:
<hom.od 14.361>	“ἆ δειλὲ ξείνων, ἦ μοι μάλα θυμὸν ὄρινας
<hom.od 14.362>	ταῦτα ἕκαστα λέγων, ὅσα δὴ πάθες ἠδ' ὅς' ἀλήθης.
<hom.od 14.363>	ἀλλὰ τά γ' οὐ κατὰ κόσμον ὀί̈ομαι, οὐδέ με πείσεις
<hom.od 14.364>	εἰπὼν ἀμφ' ̓Οδυσῆϊ: τί σε χρὴ τοῖον ἐόντα
<hom.od 14.365>	μαψιδίως ψεύδεσθαι;  ἐγὼ δ' εὖ οἶδα καὶ αὐτὸς
<hom.od 14.366>	νόστον ἐμοῖο ἄνακτος, ὅ τ' ἤχθετο πᾶσι θεοῖσι
<hom.od 14.367>	πάγχυ μάλ', ὅττι μιν οὔ τι μετὰ Τρώεσσι δάμασσαν
<hom.od 14.368>	ἠὲ φίλων ἐν χερσίν, ἐπεὶ πόλεμον τολύπευσε.
<hom.od 14.369>	τῷ κέν οἱ τύμβον μὲν ἐποίησαν Παναχαιοί,
<hom.od 14.370>	ἠδέ κε καὶ ᾧ παιδὶ μέγα κλέος ἤρατ' ὀπίσσω
<hom.od 14.371>	νῦν δέ μιν ἀκλειῶς ἅρπυιαι ἀνηρείψαντο.
<hom.od 14.372>	αὐτὰρ ἐγὼ παρ' ὕεσσιν ἀπότροπος: οὐδὲ πόλινδε
<hom.od 14.373>	ἔρχομαι, εἰ μή πού τι περίφρων Πηνελόπεια
<hom.od 14.374>	ἐλθέμεν ὀτρύνῃσιν, ὅτ' ἀγγελίη ποθὲν ἔλθῃ.
<hom.od 14.375>	ἀλλ' οἱ μὲν τὰ ἕκαστα παρήμενοι ἐξερέουσιν,
<hom.od 14.376>	ἠμὲν οἳ ἄχνυνται δὴν οἰχομένοιο ἄνακτος,
<hom.od 14.377>	ἠδ' οἳ χαίρουσιν βίοτον νήποινον ἔδοντες:
<hom.od 14.378>	ἀλλ' ἐμοὶ οὐ φίλον ἐστὶ μεταλλῆσαι καὶ ἐρέσθαι,
<hom.od 14.379>	ἐξ οὗ δή μ' Αἰτωλὸς ἀνὴρ ἐξήπαφε μύθῳ,
<hom.od 14.380>	ὅς ῥ' ἄνδρα κτείνας,  πολλὴν ἐπὶ γαῖαν ἀληθείς,
<hom.od 14.381>	ἦλθεν ἐμὰ πρὸς δώματ': ἐγὼ δέ μιν ἀμφαγάπαζον.
<hom.od 14.382>	φῆ δέ μιν ἐν Κρήτεσσι παρ' ̓Ιδομενῆϊ ἰδέσθαι
<hom.od 14.383>	νῆας ἀκειόμενον, τάς οἱ ξυνέαξαν ἄελλαι:
<hom.od 14.384>	καὶ φάτ' ἐλεύσεσθαι ἢ ἐς θέρος ἢ ἐς ὀπώρην,
<hom.od 14.385>	πολλὰ χρήματ' ἄγοντα,  σὺν ἀντιθέοις ἑτάροισι.
<hom.od 14.386>	καὶ σύ, γέρον πολυπενθές, ἐπεί σέ μοι ἤγαγε δαίμων,
<hom.od 14.387>	μήτε τί μοι ψεύδεσσι χαρίζεο μήτε τι θέλγε:
<hom.od 14.388>	οὐ γὰρ τοὔνεκ' ἐγώ ς' αἰδέσσομαι οὐδὲ φιλήσω,
<hom.od 14.389>	ἀλλὰ Δία ξένιον δείσας αὐτόν τ' ἐλεαίρων.”

<hom.od 14.390>	τὸν δ' ἀπαμειβόμενος προσέφη πολύμητις ̓Οδυσσεύς
<hom.od 14.391>	“ἦ μάλα τίς τοι θυμὸς ἐνὶ στήθεσσιν ἄπιστος,
<hom.od 14.392>	οἷόν ς' οὐδ' ὀμόσας περ ἐπήγαγον οὐδέ σε πείθω.
<hom.od 14.393>	ἀλλ' ἄγε νῦν ῥήτρην ποιησόμεθ': αὐτὰρ ὄπισθε
<hom.od 14.394>	μάρτυροι ἀμφοτέροισι θεοί, τοὶ ̓́Ολυμπον ἔχουσιν.
<hom.od 14.395>	εἰ μέν κεν νοστήσῃ ἄναξ τεὸς ἐς τόδε δῶμα,
<hom.od 14.396>	ἕσσας με χλαῖνάν τε χιτῶνά τε εἵματα πέμψαι
<hom.od 14.397>	Δουλίχιόνδ' ἰέναι, ὅθι μοι φίλον ἔπλετο θυμῷ:
<hom.od 14.398>	εἰ δέ κε μὴ ἔλθῃσιν ἄναξ τεὸς ὡς ἀγορεύω,
<hom.od 14.399>	δμῶας ἐπισσεύας βαλέειν μεγάλης κατὰ πέτρης,
<hom.od 14.400>	ὄφρα καὶ ἄλλος πτωχὸς ἀλεύεται ἠπεροπεύειν.”

<hom.od 14.401>	τὸν δ' ἀπαμειβόμενος προσεφώνεε δῖος ὑφορβός:
<hom.od 14.402>	“ξεῖν', οὕτω γάρ κέν μοι ἐϋκλείη τ' ἀρετή τε
<hom.od 14.403>	εἴη ἐπ' ἀνθρώπους ἅμα τ' αὐτίκα καὶ μετέπειτα,
<hom.od 14.404>	ὅς ς' ἐπεὶ ἐς κλισίην ἄγαγον καὶ ξείνια δῶκα,
<hom.od 14.405>	αὖτις δὲ κτείναιμι φίλον τ' ἀπὸ θυμὸν ἑλοίμην:
<hom.od 14.406>	πρόφρων κεν δὴ ἔπειτα Δία Κρονίωνα λιτοίμην.
<hom.od 14.407>	νῦν δ' ὥρη δόρποιο: τάχιστά μοι ἔνδον ἑταῖροι
<hom.od 14.408>	εἶεν, ἵν' ἐν κλισίῃ λαρὸν τετυκοίμεθα δόρπον.”

<hom.od 14.409>	ὣς οἱ μὲν τοιαῦτα πρὸς ἀλλήλους ἀγόρευον,
<hom.od 14.410>	ἀγχίμολον δὲ σύες τε καὶ ἀνέρες ἦλθον ὑφορβοί.
<hom.od 14.411>	τὰς μὲν ἄρα ἔρξαν κατὰ ἤθεα κοιμηθῆναι,
<hom.od 14.412>	κλαγγὴ δ' ἄσπετος ὦρτο συῶν αὐλιζομενάων
<hom.od 14.413>	αὐτὰρ ὁ οἷς ἑτάροισιν ἐκέκλετο δῖος ὑφορβός:

<hom.od 14.414>	“ἄξεθ' ὑῶν τὸν ἄριστον, ἵνα ξείνῳ ἱερεύσω
<hom.od 14.415>	τηλεδαπῷ: πρὸς δ' αὐτοὶ ὀνησόμεθ',  οἵ περ ὀϊζὺν
<hom.od 14.416>	δὴν ἔχομεν πάσχοντες ὑῶν ἕνεκ' ἀργιοδόντων:
<hom.od 14.417>	ἄλλοι δ' ἡμέτερον κάματον νήποινον ἔδουσιν.”

<hom.od 14.418>	ὣς ἄρα φωνήσας κέασε ξύλα νηλέϊ χαλκῷ,
<hom.od 14.419>	οἱ δ' ὗν εἰσῆγον μάλα πίονα πενταέτηρον.
<hom.od 14.420>	τὸν μὲν ἔπειτ' ἔστησαν ἐπ' ἐσχάρῃ: οὐδὲ συβώτης
<hom.od 14.421>	λήθετ' ἄρ' ἀθανάτων: φρεσὶ γὰρ κέχρητ' ἀγαθῇσιν:
<hom.od 14.422>	ἀλλ' ὅγ' ἀπαρχόμενος κεφαλῆς τρίχας ἐν πυρὶ βάλλεν
<hom.od 14.423>	ἀργιόδοντος ὑός, καὶ ἐπεύχετο πᾶσι θεοῖσιν
<hom.od 14.424>	νοστῆσαι ̓Οδυσῆα πολύφρονα ὅνδε δόμονδε.
<hom.od 14.425>	κόψε δ' ἀνασχόμενος σχίζῃ δρυός,  ἣν λίπε κείων:
<hom.od 14.426>	τὸν δ' ἔλιπε ψυχή. τοὶ δ' ἔσφαξάν τε καὶ εὗσαν:
<hom.od 14.427>	αἶψα δέ μιν διέχευαν: ὁ δ' ὠμοθετεῖτο συβώτης,
<hom.od 14.428>	πάντων ἀρχόμενος μελέων, ἐς πίονα δημόν,
<hom.od 14.429>	καὶ τὰ μὲν ἐν πυρὶ βάλλε, παλύνας ἀλφίτου ἀκτῇ,
<hom.od 14.430>	μίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν,
<hom.od 14.431>	ὤπτησάν τε περιφραδέως ἐρύσαντό τε πάντα,
<hom.od 14.432>	βάλλον δ' εἰν ἐλεοῖσιν ἀολλέα: ἂν δὲ συβώτης
<hom.od 14.433>	ἵστατο δαιτρεύσων: περὶ γὰρ φρεσὶν αἴσιμα ᾔδη.
<hom.od 14.434>	καὶ τὰ μὲν ἕπταχα πάντα διεμοιρᾶτο δαί̈ζων:
<hom.od 14.435>	τὴν μὲν ἴαν νύμφῃσι καὶ ̔Ερμῇ,  Μαιάδος υἱεῖ,
<hom.od 14.436>	θῆκεν ἐπευξάμενος, τὰς δ' ἄλλας νεῖμεν ἑκάστῳ:
<hom.od 14.437>	νώτοισιν δ' ̓Οδυσῆα διηνεκέεσσι γέραιρεν
<hom.od 14.438>	ἀργιόδοντος ὑός, κύδαινε δὲ θυμὸν ἄνακτος:
<hom.od 14.439>	καί μιν φωνήσας προσέφη πολύμητις ̓Οδυσσεύς:

<hom.od 14.440>	“αἴθ' οὕτως,  Εὔμαιε, φίλος Διὶ πατρὶ γένοιο
<hom.od 14.441>	ὡς ἐμοί, ὅττι τε τοῖον ἐόντ' ἀγαθοῖσι γεραίρεις.”

<hom.od 14.442>	τὸν δ' ἀπαμειβόμενος προσέφης, Εὔμαιε συβῶτα:
<hom.od 14.443>	“ἔσθιε, δαιμόνιε ξείνων, καὶ τέρπεο τοῖσδε,
<hom.od 14.444>	οἷα πάρεστι: θεὸς δὲ τὸ μὲν δώσει, τὸ δ' ἐάσει,
<hom.od 14.445>	ὅττι κεν ᾧ θυμῷ ἐθέλῃ: δύναται γὰρ ἅπαντα.”

<hom.od 14.446>	ἦ ῥα καὶ ἄργματα θῦσε θεοῖς αἰειγενέτῃσι,
<hom.od 14.447>	σπείσας δ' αἴθοπα οἶνον ̓Οδυσσῆϊ πτολιπόρθῳ
<hom.od 14.448>	ἐν χείρεσσιν ἔθηκεν: ὁ δ' ἕζετο ᾗ παρὰ μοίρῃ.
<hom.od 14.449>	σῖτον δέ σφιν ἔνειμε Μεσαύλιος, ὅν ῥα συβώτης
<hom.od 14.450>	αὐτὸς κτήσατο οἶος ἀποιχομένοιο ἄνακτος,
<hom.od 14.451>	νόσφιν δεσποίνης καὶ Λαέρταο γέροντος:
<hom.od 14.452>	πὰρ δ' ἄρα μιν Ταφίων πρίατο κτεάτεσσιν ἑοῖσιν.
<hom.od 14.453>	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
<hom.od 14.454>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom.od 14.455>	σῖτον μέν σφιν ἀφεῖλε Μεσαύλιος,  οἱ δ' ἐπὶ κοῖτον
<hom.od 14.456>	σίτου καὶ κρειῶν κεκορημένοι ἐσσεύοντο.

<hom.od 14.457>	νὺξ δ' ἄρ' ἐπῆλθε κακὴ σκοτομήνιος, ὗε δ' ἄρα Ζεὺς
<hom.od 14.458>	πάννυχος, αὐτὰρ ἄη Ζέφυρος μέγας αἰὲν ἔφυδρος.
<hom.od 14.459>	τοῖς δ' ̓Οδυσεὺς μετέειπε, συβώτεω πειρητίζων,
<hom.od 14.460>	εἴ πώς οἱ ἐκδὺς χλαῖναν πόροι,  ἤ τιν' ἑταίρων
<hom.od 14.461>	ἄλλον ἐποτρύνειεν, ἐπεί ἑο κήδετο λίην:

<hom.od 14.462>	“κέκλυθι νῦν, Εὔμαιε καὶ ἄλλοι πάντες ἑταῖροι,
<hom.od 14.463>	εὐξάμενός τι ἔπος ἐρέω: οἶνος γὰρ ἀνώγει
<hom.od 14.464>	ἠλεός, ὅς τ' ἐφέηκε πολύφρονά περ μάλ' ἀεῖσαι
<hom.od 14.465>	καί θ' ἁπαλὸν γελάσαι, καί τ' ὀρχήσασθαι ἀνῆκε,
<hom.od 14.466>	καί τι ἔπος προέηκεν ὅ περ τ' ἄρρητον ἄμεινον.
<hom.od 14.467>	ἀλλ' ἐπεὶ οὖν τὸ πρῶτον ἀνέκραγον, οὐκ ἐπικεύσω.
<hom.od 14.468>	εἴθ' ὣς ἡβώοιμι βίη τέ μοι ἔμπεδος εἴη,
<hom.od 14.469>	ὡς ὅθ' ὑπὸ Τροίην λόχον ἤγομεν ἀρτύναντες.
<hom.od 14.470>	ἡγείσθην δ' ̓Οδυσεύς τε καὶ ̓Ατρεί̈δης Μενέλαος,
<hom.od 14.471>	τοῖσι δ' ἅμα τρίτος ἄρχον ἐγών: αὐτοὶ γὰρ ἄνωγον.
<hom.od 14.472>	ἀλλ' ὅτε δή ῥ' ἱκόμεσθα ποτὶ πτόλιν αἰπύ τε τεῖχος,
<hom.od 14.473>	ἡμεῖς μὲν περὶ ἄστυ κατὰ ῥωπήϊα πυκνά,
<hom.od 14.474>	ἂν δόνακας καὶ ἕλος, ὑπὸ τεύχεσι πεπτηῶτες
<hom.od 14.475>	κείμεθα.  νὺξ δ' ἄρ' ἐπῆλθε κακὴ Βορέαο πεσόντος,
<hom.od 14.476>	πηγυλίς: αὐτὰρ ὕπερθε χιὼν γένετ' ἠύ̈τε πάχνη,
<hom.od 14.477>	ψυχρή, καὶ σακέεσσι περιτρέφετο κρύσταλλος.
<hom.od 14.478>	ἔνθ' ἄλλοι πάντες χλαίνας ἔχον ἠδὲ χιτῶνας,
<hom.od 14.479>	εὗδον δ' εὔκηλοι, σάκεσιν εἰλυμένοι ὤμους:
<hom.od 14.480>	αὐτὰρ ἐγὼ χλαῖναν μὲν ἰὼν ἑτάροισιν ἔλειπον
<hom.od 14.481>	ἀφραδίῃς, ἐπεὶ οὐκ ἐφάμην ῥιγωσέμεν ἔμπης,
<hom.od 14.482>	ἀλλ' ἑπόμην σάκος οἶον ἔχων καὶ ζῶμα φαεινόν.
<hom.od 14.483>	ἀλλ' ὅτε δὴ τρίχα νυκτὸς ἔην, μετὰ δ' ἄστρα βεβήκει,
<hom.od 14.484>	καὶ τότ' ἐγὼν ̓Οδυσῆα προσηύδων ἐγγὺς ἐόντα
<hom.od 14.485>	ἀγκῶνι νύξας: ὁ δ' ἄρ' ἐμμαπέως ὑπάκουσε:

<hom.od 14.486>	“διογενὲς Λαερτιάδη, πολυμήχαν' ̓Οδυσσεῦ,
<hom.od 14.487>	οὔ τοι ἔτι ζωοῖσι μετέσσομαι, ἀλλά με χεῖμα
<hom.od 14.488>	δάμναται: οὐ γὰρ ἔχω χλαῖναν: παρά μ' ἤπαφε δαίμων
<hom.od 14.489>	οἰοχίτων' ἔμεναι: νῦν δ' οὐκέτι φυκτὰ πέλονται.”

<hom.od 14.490>	“ὣς ἐφάμην,  ὁ δ' ἔπειτα νόον σχέθε τόνδ' ἐνὶ θυμῷ,
<hom.od 14.491>	οἷος κεῖνος ἔην βουλευέμεν ἠδὲ μάχεσθαι:
<hom.od 14.492>	φθεγξάμενος δ' ὀλίγῃ ὀπί με πρὸς μῦθον ἔειπε:
<hom.od 14.493>	“σίγα νῦν, μή τίς σευ ̓Αχαιῶν ἄλλος ἀκούσῃ.”

<hom.od 14.494>	“ἦ καὶ ἐπ' ἀγκῶνος κεφαλὴν σχέθεν εἶπέ τε μῦθον:
<hom.od 14.495>	‘κλῦτε,  φίλοι: θεῖός μοι ἐνύπνιον ἦλθεν ὄνειρος.
<hom.od 14.496>	λίην γὰρ νηῶν ἑκὰς ἤλθομεν: ἀλλά τις εἴη
<hom.od 14.497>	εἰπεῖν ̓Ατρεί̈δῃ ̓Αγαμέμνονι, ποιμένι λαῶν,
<hom.od 14.498>	εἰ πλέονας παρὰ ναῦφιν ἐποτρύνειε νέεσθαι.’

<hom.od 14.499>	“ὣς ἔφατ', ὦρτο δ' ἔπειτα Θόας, ̓Ανδραίμονος υἱός,
<hom.od 14.500>	καρπαλίμως,  ἀπὸ δὲ χλαῖναν θέτο φοινικόεσσαν,
<hom.od 14.501>	βῆ δὲ θέειν ἐπὶ νῆας: ἐγὼ δ' ἐνὶ εἵματι κείνου
<hom.od 14.502>	κείμην ἀσπασίως, φάε δὲ χρυσόθρονος ̓Ηώς.
<hom.od 14.503>	ὣς νῦν ἡβώοιμι βίη τέ μοι ἔμπεδος εἴη:
<hom.od 14.504>	δοίη κέν τις χλαῖναν ἐνὶ σταθμοῖσι συφορβῶν,
<hom.od 14.505>	ἀμφότερον,  φιλότητι καὶ αἰδοῖ φωτὸς ἑῆος:
<hom.od 14.506>	νῦν δέ μ' ἀτιμάζουσι κακὰ χροὶ̈ εἵματ' ἔχοντα.”

<hom.od 14.507>	τὸν δ' ἀπαμειβόμενος προσέφης, Εὔμαιε συβῶτα:
<hom.od 14.508>	“ὦ γέρον, αἶνος μέν τοι ἀμύμων, ὃν κατέλεξας,
<hom.od 14.509>	οὐδέ τί πω παρὰ μοῖραν ἔπος νηκερδὲς ἔειπες:
<hom.od 14.510>	τῷ οὔτ' ἐσθῆτος δευήσεαι οὔτε τευ ἄλλου,
<hom.od 14.511>	ὧν ἐπέοιχ' ἱκέτην ταλαπείριον ἀντιάσαντα,
<hom.od 14.512>	νῦν: ἀτὰρ ἠῶθέν γε τὰ σὰ ῥάκεα δνοπαλίξεις.
<hom.od 14.513>	οὐ γὰρ πολλαὶ χλαῖναι ἐπημοιβοί τε χιτῶνες
<hom.od 14.514>	ἐνθάδε ἕννυσθαι, μία δ' οἴη φωτὶ ἑκάστῳ.
<hom.od 14.515>	αὐτὰρ ἐπὴν ἔλθῃσιν ̓Οδυσσῆος φίλος υἱός,
<hom.od 14.516>	αὐτός τοι χλαῖνάν τε χιτῶνά τε εἵματα δώσει,
<hom.od 14.517>	πέμψει δ' ὅππῃ σε κραδίη θυμός τε κελεύει.”

<hom.od 14.518>	“ὣς εἰπὼν ἀνόρουσε, τίθει δ' ἄρα οἱ πυρὸς ἐγγὺς
<hom.od 14.519>	εὐνήν, ἐν δ' ὀί̈ων τε καὶ αἰγῶν δέρματ' ἔβαλλεν.
<hom.od 14.520>	ἔνθ' ̓Οδυσεὺς κατέλεκτ': ἐπὶ δὲ χλαῖναν βάλεν αὐτῷ
<hom.od 14.521>	πυκνὴν καὶ μεγάλην, ἥ οἱ παρεκέσκετ' ἀμοιβάς,
<hom.od 14.522>	ἕννυσθαι ὅτε τις χειμὼν ἔκπαγλος ὄροιτο.

<hom.od 14.523>	“ὣς ὁ μὲν ἔνθ' ̓Οδυσεὺς κοιμήσατο, τοὶ δὲ παρ' αὐτὸν
<hom.od 14.524>	ἄνδρες κοιμήσαντο νεηνίαι: οὐδὲ συβώτῃ
<hom.od 14.525>	ἥνδανεν αὐτόθι κοῖτος,  ὑῶν ἄπο κοιμηθῆναι,
<hom.od 14.526>	ἀλλ' ὅ γ' ἄρ' ἔξω ἰὼν ὡπλίζετο: χαῖρε δ' ̓Οδυσσεύς,
<hom.od 14.527>	ὅττι ῥά οἱ βιότου περικήδετο νόσφιν ἐόντος.
<hom.od 14.528>	πρῶτον μὲν ξίφος ὀξὺ περὶ στιβαροῖς βάλετ' ὤμοις,
<hom.od 14.529>	ἀμφὶ δὲ χλαῖναν ἑέσσατ' ἀλεξάνεμον, μάλα πυκνήν,
<hom.od 14.530>	ἂν δὲ νάκην ἕλετ' αἰγὸς ἐϋτρεφέος μεγάλοιο,
<hom.od 14.531>	εἵλετο δ' ὀξὺν ἄκοντα, κυνῶν ἀλκτῆρα καὶ ἀνδρῶν.
<hom.od 14.532>	βῆ δ' ἴμεναι κείων ὅθι περ σύες ἀργιόδοντες
<hom.od 14.533>	πέτρῃ ὕπο γλαφυρῇ εὗδον, Βορέω ὑπ' ἰωγῇ.

<hom.od 15.1>	ἡ δ' εἰς εὐρύχορον Λακεδαίμονα Παλλὰς ̓Αθήνη
<hom.od 15.2>	ᾤχετ', ̓Οδυσσῆος μεγαθύμου φαίδιμον υἱὸν
<hom.od 15.3>	νόστου ὑπομνήσουσα καὶ ὀτρυνέουσα νέεσθαι.
<hom.od 15.4>	εὗρε δὲ Τηλέμαχον καὶ Νέστορος ἀγλαὸν υἱὸν
<hom.od 15.5>	εὕδοντ' ἐν προδόμῳ Μενελάου κυδαλίμοιο,
<hom.od 15.6>	ἦ τοι Νεστορίδην μαλακῷ δεδμημένον ὕπνῳ:
<hom.od 15.7>	Τηλέμαχον δ' οὐχ ὕπνος ἔχε γλυκύς, ἀλλ' ἐνὶ θυμῷ
<hom.od 15.8>	νύκτα δι' ἀμβροσίην μελεδήματα πατρὸς ἔγειρεν.
<hom.od 15.9>	ἀγχοῦ δ' ἱσταμένη προσέφη γλαυκῶπις ̓Αθήνη:

<hom.od 15.10>	“Τηλέμαχ',  οὐκέτι καλὰ δόμων ἄπο τῆλ' ἀλάλησαι,
<hom.od 15.11>	κτήματά τε προλιπὼν ἄνδρας τ' ἐν σοῖσι δόμοισιν
<hom.od 15.12>	οὕτω ὑπερφιάλους: μή τοι κατὰ πάντα φάγωσι
<hom.od 15.13>	κτήματα δασσάμενοι, σὺ δὲ τηϋσίην ὁδὸν ἔλθῃς.
<hom.od 15.14>	ἀλλ' ὄτρυνε τάχιστα βοὴν ἀγαθὸν Μενέλαον
<hom.od 15.15>	πεμπέμεν,  ὄφρ' ἔτι οἴκοι ἀμύμονα μητέρα τέτμῃς.
<hom.od 15.16>	ἤδη γάρ ῥα πατήρ τε κασίγνητοί τε κέλονται
<hom.od 15.17>	Εὐρυμάχῳ γήμασθαι: ὁ γὰρ περιβάλλει ἅπαντας
<hom.od 15.18>	μνηστῆρας δώροισι καὶ ἐξώφελλεν ἔεδνα:
<hom.od 15.19>	μή νύ τι σεῦ ἀέκητι δόμων ἐκ κτῆμα φέρηται.
<hom.od 15.20>	οἶσθα γὰρ οἷος θυμὸς ἐνὶ στήθεσσι γυναικός:
<hom.od 15.21>	κείνου βούλεται οἶκον ὀφέλλειν ὅς κεν ὀπυίῃ,
<hom.od 15.22>	παίδων δὲ προτέρων καὶ κουριδίοιο φίλοιο
<hom.od 15.23>	οὐκέτι μέμνηται τεθνηκότος οὐδὲ μεταλλᾷ.
<hom.od 15.24>	ἀλλὰ σύ γ' ἐλθὼν αὐτὸς ἐπιτρέψειας ἕκαστα
<hom.od 15.25>	δμῳάων ἥ τίς τοι ἀρίστη φαίνεται εἶναι,
<hom.od 15.26>	εἰς ὅ κέ τοι φήνωσι θεοὶ κυδρὴν παράκοιτιν.
<hom.od 15.27>	ἄλλο δέ τοί τι ἔπος ἐρέω, σὺ δὲ σύνθεο θυμῷ.
<hom.od 15.28>	μνηστήρων ς' ἐπιτηδὲς ἀριστῆες λοχόωσιν
<hom.od 15.29>	ἐν πορθμῷ ̓Ιθάκης τε Σάμοιό τε παιπαλοέσσης.
<hom.od 15.30>	ἱέμενοι κτεῖναι,  πρὶν πατρίδα γαῖαν ἱκέσθαι.
<hom.od 15.31>	ἀλλὰ τά γ' οὐκ ὀί̈ω: πρὶν καί τινα γαῖα καθέξει
<hom.od 15.32>	ἀνδρῶν μνηστήρων, οἵ τοι βίοτον κατέδουσιν.
<hom.od 15.33>	ἀλλὰ ἑκὰς νήσων ἀπέχειν εὐεργέα νῆα,
<hom.od 15.34>	νυκτὶ δ' ὁμῶς πλείειν: πέμψει δέ τοι οὖρον ὄπισθεν
<hom.od 15.35>	ἀθανάτων ὅς τίς σε φυλάσσει τε ῥύεταί τε.
<hom.od 15.36>	αὐτὰρ ἐπὴν πρώτην ἀκτὴν ̓Ιθάκης ἀφίκηαι,
<hom.od 15.37>	νῆα μὲν ἐς πόλιν ὀτρῦναι καὶ πάντας ἑταίρους,
<hom.od 15.38>	αὐτὸς δὲ πρώτιστα συβώτην εἰσαφικέσθαι,
<hom.od 15.39>	ὅς τοι ὑῶν ἐπίουρος, ὁμῶς δέ τοι ἤπια οἶδεν.
<hom.od 15.40>	ἔνθα δὲ νύκτ' ἀέσαι: τὸν δ' ὀτρῦναι πόλιν εἴσω
<hom.od 15.41>	ἀγγελίην ἐρέοντα περίφρονι Πηνελοπείῃ,
<hom.od 15.42>	οὕνεκά οἱ σῶς ἐσσὶ καὶ ἐκ Πύλου εἰλήλουθας.”

<hom.od 15.43>	ἡ μὲν ἄρ' ὣς εἰποῦς' ἀπέβη πρὸς μακρὸν ̓́Ολυμπον,
<hom.od 15.44>	αὐτὰρ ὁ Νεστορίδην ἐξ ἡδέος ὕπνου ἔγειρεν
<hom.od 15.45>	λὰξ ποδὶ κινήσας,  καί μιν πρὸς μῦθον ἔειπεν:

<hom.od 15.46>	“ἔγρεο, Νεστορίδη Πεισίστρατε, μώνυχας ἵππους
<hom.od 15.47>	ζεῦξον ὑφ' ἅρματ' ἄγων, ὄφρα πρήσσωμεν ὁδοῖο.”

<hom.od 15.48>	τὸν δ' αὖ Νεστορίδης Πεισίστρατος ἀντίον ηὔδα:
<hom.od 15.49>	“Τηλέμαχ', οὔ πως ἔστιν ἐπειγομένους περ ὁδοῖο
<hom.od 15.50>	νύκτα διὰ δνοφερὴν ἐλάαν: τάχα δ' ἔσσεται ἠώς.
<hom.od 15.51>	ἀλλὰ μέν' εἰς ὅ κε δῶρα φέρων ἐπιδίφρια θήῃ
<hom.od 15.52>	ἥρως ̓Ατρείδης, δουρικλειτὸς Μενέλαος,
<hom.od 15.53>	καὶ μύθοις ἀγανοῖσι παραυδήσας ἀποπέμψῃ.
<hom.od 15.54>	τοῦ γάρ τε ξεῖνος μιμνήσκεται ἤματα πάντα
<hom.od 15.55>	ἀνδρὸς ξεινοδόκου,  ὅς κεν φιλότητα παράσχῃ.”

<hom.od 15.56>	ὣς ἔφατ', αὐτίκα δὲ χρυσόθρονος ἤλυθεν ̓Ηώς.
<hom.od 15.57>	ἀγχίμολον δέ σφ' ἦλθε βοὴν ἀγαθὸς Μενέλαος,
<hom.od 15.58>	ἀνστὰς ἐξ εὐνῆς, ̔Ελένης πάρα καλλικόμοιο.
<hom.od 15.59>	τὸν δ' ὡς οὖν ἐνόησεν ̓Οδυσσῆος φίλος υἱός,
<hom.od 15.60>	σπερχόμενός ῥα χιτῶνα περὶ χροὶ̈ σιγαλόεντα
<hom.od 15.61>	δῦνεν, καὶ μέγα φᾶρος ἐπὶ στιβαροῖς βάλετ' ὤμοις
<hom.od 15.62>	ἥρως, βῆ δὲ θύραζε, παριστάμενος δὲ προσηύδα
<hom.od 15.63>	Τηλέμαχος, φίλος υἱὸς ̓Οδυσσῆος θείοιο:

<hom.od 15.64>	“̓Ατρεί̈δη Μενέλαε διοτρεφές, ὄρχαμε λαῶν,
<hom.od 15.65>	ἤδη νῦν μ' ἀπόπεμπε φίλην ἐς πατρίδα γαῖαν:
<hom.od 15.66>	ἤδη γάρ μοι θυμὸς ἐέλδεται οἴκαδ' ἱκέσθαι.”

<hom.od 15.67>	τὸν δ' ἠμείβετ' ἔπειτα βοὴν ἀγαθὸς Μενέλαος:
<hom.od 15.68>	“Τηλέμαχ', οὔ τί ς' ἐγώ γε πολὺν χρόνον ἐνθάδ' ἐρύξω
<hom.od 15.69>	ἱέμενον νόστοιο: νεμεσσῶμαι δὲ καὶ ἄλλῳ
<hom.od 15.70>	ἀνδρὶ ξεινοδόκῳ,  ὅς κ' ἔξοχα μὲν φιλέῃσιν,
<hom.od 15.71>	ἔξοχα δ' ἐχθαίρῃσιν: ἀμείνω δ' αἴσιμα πάντα.
<hom.od 15.72>	ἶσόν τοι κακόν ἐσθ', ὅς τ' οὐκ ἐθέλοντα νέεσθαι
<hom.od 15.73>	ξεῖνον ἐποτρύνει καὶ ὃς ἐσσύμενον κατερύκει.
<hom.od 15.74>	χρὴ ξεῖνον παρεόντα φιλεῖν, ἐθέλοντα δὲ πέμπειν.
<hom.od 15.75>	ἀλλὰ μέν' εἰς ὅ κε δῶρα φέρων ἐπιδίφρια θείω
<hom.od 15.76>	καλά, σὺ δ' ὀφθαλμοῖσιν ἴδῃς, εἴπω δὲ γυναιξὶ
<hom.od 15.77>	δεῖπνον ἐνὶ μεγάροις τετυκεῖν ἅλις ἔνδον ἐόντων.
<hom.od 15.78>	ἀμφότερον, κῦδός τε καὶ ἀγλαί̈η καὶ ὄνειαρ,
<hom.od 15.79>	δειπνήσαντας ἴμεν πολλὴν ἐπ' ἀπείρονα γαῖαν.
<hom.od 15.80>	εἰ δ' ἐθέλεις τραφθῆναι ἀν' ̔Ελλάδα καὶ μέσον ̓́Αργος,
<hom.od 15.81>	ὄφρα τοι αὐτὸς ἕπωμαι, ὑποζεύξω δέ τοι ἵππους,
<hom.od 15.82>	ἄστεα δ' ἀνθρώπων ἡγήσομαι: οὐδέ τις ἡμέας
<hom.od 15.83>	αὔτως ἀππέμψει, δώσει δέ τι ἕν γε φέρεσθαι,
<hom.od 15.84>	ἠέ τινα τριπόδων εὐχάλκων ἠὲ λεβήτων,
<hom.od 15.85>	ἠὲ δύ' ἡμιόνους ἠὲ χρύσειον ἄλεισον.”

<hom.od 15.86>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 15.87>	“̓Ατρεί̈δη Μενέλαε διοτρεφές, ὄρχαμε λαῶν,
<hom.od 15.88>	βούλομαι ἤδη νεῖσθαι ἐφ' ἡμέτερ': οὐ γὰρ ὄπισθεν
<hom.od 15.89>	οὖρον ἰὼν κατέλειπον ἐπὶ κτεάτεσσιν ἐμοῖσιν:
<hom.od 15.90>	μὴ πατέρ' ἀντίθεον διζήμενος αὐτὸς ὄλωμαι,
<hom.od 15.91>	ἤ τί μοι ἐκ μεγάρων κειμήλιον ἐσθλὸν ὄληται.”

<hom.od 15.92>	αὐτὰρ ἐπεὶ τό γ' ἄκουσε βοὴν ἀγαθὸς Μενέλαος,
<hom.od 15.93>	αὐτίκ' ἄρ' ᾗ ἀλόχῳ ἠδὲ δμῳῇσι κέλευσε
<hom.od 15.94>	δεῖπνον ἐνὶ μεγάροις τετυκεῖν ἅλις ἔνδον ἐόντων.
<hom.od 15.95>	ἀγχίμολον δέ οἱ ἦλθε Βοηθοί̈δης ̓Ετεωνεύς,
<hom.od 15.96>	ἀνστὰς ἐξ εὐνῆς, ἐπεὶ οὐ πολὺ ναῖεν ἀπ' αὐτοῦ:
<hom.od 15.97>	τὸν πῦρ κῆαι ἄνωγε βοὴν ἀγαθὸς Μενέλαος
<hom.od 15.98>	ὀπτῆσαί τε κρεῶν: ὁ δ' ἄρ' οὐκ ἀπίθησεν ἀκούσας.
<hom.od 15.99>	αὐτὸς δ' ἐς θάλαμον κατεβήσετο κηώεντα,
<hom.od 15.100>	οὐκ οἶος,  ἅμα τῷ γ' ̔Ελένη κίε καὶ Μεγαπένθης.
<hom.od 15.101>	ἀλλ' ὅτε δή ῥ' ἵκανον ὅθι κειμήλια κεῖτο,
<hom.od 15.102>	̓Ατρεί̈δης μὲν ἔπειτα δέπας λάβεν ἀμφικύπελλον,
<hom.od 15.103>	υἱὸν δὲ κρητῆρα φέρειν Μεγαπένθε' ἄνωγεν
<hom.od 15.104>	ἀργύρεον: ̔Ελένη δὲ παρίστατο φωριαμοῖσιν,
<hom.od 15.105>	ἔνθ' ἔσαν οἱ πέπλοι παμποίκιλοι,  οὓς κάμεν αὐτή.
<hom.od 15.106>	τῶν ἕν' ἀειραμένη ̔Ελένη φέρε, δῖα γυναικῶν,
<hom.od 15.107>	ὃς κάλλιστος ἔην ποικίλμασιν ἠδὲ μέγιστος,
<hom.od 15.108>	ἀστὴρ δ' ὣς ἀπέλαμπεν: ἔκειτο δὲ νείατος ἄλλων.
<hom.od 15.109>	βὰν δ' ἰέναι προτέρω διὰ δώματος, ἧος ἵκοντο
<hom.od 15.110>	Τηλέμαχον: τὸν δὲ προσέφη ξανθὸς Μενέλαος:
<hom.od 15.111>	“Τηλέμαχ', ἦ τοι νόστον, ὅπως φρεσὶ σῇσι μενοινᾷς,
<hom.od 15.112>	ὥς τοι Ζεὺς τελέσειεν, ἐρίγδουπος πόσις ̔́Ηρης.
<hom.od 15.113>	δώρων δ', ὅσς' ἐν ἐμῷ οἴκῳ κειμήλια κεῖται,
<hom.od 15.114>	δώσω ὃ κάλλιστον καὶ τιμηέστατόν ἐστι.
<hom.od 15.115>	δώσω τοι κρητῆρα τετυγμένον: ἀργύρεος δὲ
<hom.od 15.116>	ἐστὶν ἅπας, χρυσῷ δ' ἐπὶ χείλεα κεκράανται,
<hom.od 15.117>	ἔργον δ' ̔Ηφαίστοιο: πόρεν δέ ἑ Φαίδιμος ἥρως,
<hom.od 15.118>	Σιδονίων βασιλεύς, ὅθ' ἑὸς δόμος ἀμφεκάλυψε
<hom.od 15.119>	κεῖσέ με νοστήσαντα: τεὶ̈ν δ' ἐθέλω τόδ' ὀπάσσαι.”
<hom.od 15.120>	ὣς εἰπὼν ἐν χειρὶ τίθει δέπας ἀμφικύπελλον
<hom.od 15.121>	ἥρως ̓Ατρεί̈δης: ὁ δ' ἄρα κρητῆρα φαεινὸν
<hom.od 15.122>	θῆκ' αὐτοῦ προπάροιθε φέρων κρατερὸς Μεγαπένθης,
<hom.od 15.123>	ἀργύρεον: ̔Ελένη δὲ παρίστατο καλλιπάρῃος
<hom.od 15.124>	πέπλον ἔχους' ἐν χερσίν, ἔπος τ' ἔφατ' ἔκ τ' ὀνόμαζε:

<hom.od 15.125>	“δῶρόν τοι καὶ ἐγώ,  τέκνον φίλε, τοῦτο δίδωμι,
<hom.od 15.126>	μνῆμ' ̔Ελένης χειρῶν, πολυηράτου ἐς γάμου ὥρην,
<hom.od 15.127>	σῇ ἀλόχῳ φορέειν: τῆος δὲ φίλῃ παρὰ μητρὶ
<hom.od 15.128>	κείσθω ἐνὶ μεγάρῳ. σὺ δέ μοι χαίρων ἀφίκοιο
<hom.od 15.129>	οἶκον ἐϋκτίμενον καὶ σὴν ἐς πατρίδα γαῖαν.”

<hom.od 15.130>	ὣς εἰποῦς' ἐν χερσὶ τίθει,  ὁ δ' ἐδέξατο χαίρων.
<hom.od 15.131>	καὶ τὰ μὲν ἐς πείρινθα τίθει Πεισίστρατος ἥρως
<hom.od 15.132>	δεξάμενος, καὶ πάντα ἑῷ θηήσατο θυμῷ:
<hom.od 15.133>	τοὺς δ' ἦγε πρὸς δῶμα κάρη ξανθὸς Μενέλαος.
<hom.od 15.134>	ἑζέσθην δ' ἄρ' ἔπειτα κατὰ κλισμούς τε θρόνους τε.
<hom.od 15.135>	χέρνιβα δ' ἀμφίπολος προχόῳ ἐπέχευε φέρουσα
<hom.od 15.136>	καλῇ χρυσείῃ, ὑπὲρ ἀργυρέοιο λέβητος,
<hom.od 15.137>	νίψασθαι: παρὰ δὲ ξεστὴν ἐτάνυσσε τράπεζαν.
<hom.od 15.138>	σῖτον δ' αἰδοίη ταμίη παρέθηκε φέρουσα:
<hom.od 15.139>	εἴδατα πόλλ' ἐπιθεῖσα, χαριζομένη παρεόντων:
<hom.od 15.140>	πὰρ δὲ Βοηθοί̈δης κρέα δαίετο καὶ νέμε μοίρας:
<hom.od 15.141>	οἰνοχόει δ' υἱὸς Μενελάου κυδαλίμοιο.
<hom.od 15.142>	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
<hom.od 15.143>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom.od 15.144>	δὴ τότε Τηλέμαχος καὶ Νέστορος ἀγλαὸς υἱὸς
<hom.od 15.145>	ἵππους τε ζεύγνυντ' ἀνά θ' ἅρματα ποικίλ' ἔβαινον,
<hom.od 15.146>	ἐκ δ' ἔλασαν προθύροιο καὶ αἰθούσης ἐριδούπου.
<hom.od 15.147>	τοὺς δὲ μετ' ̓Ατρεί̈δης ἔκιε ξανθὸς Μενέλαος,
<hom.od 15.148>	οἶνον ἔχων ἐν χειρὶ μελίφρονα δεξιτερῆφι,
<hom.od 15.149>	ἐν δέπαϊ χρυσέῳ, ὄφρα λείψαντε κιοίτην.
<hom.od 15.150>	στῆ δ' ἵππων προπάροιθε, δεδισκόμενος δὲ προσηύδα:

<hom.od 15.151>	“χαίρετον,  ὦ κούρω, καὶ Νέστορι ποιμένι λαῶν
<hom.od 15.152>	εἰπεῖν: ἦ γὰρ ἐμοί γε πατὴρ ὣς ἤπιος ἦεν,
<hom.od 15.153>	ἧος ἐνὶ Τροίῃ πολεμίζομεν υἷες ̓Αχαιῶν.”

<hom.od 15.154>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 15.155>	“καὶ λίην κείνῳ γε,  διοτρεφές, ὡς ἀγορεύεις,
<hom.od 15.156>	πάντα τάδ' ἐλθόντες καταλέξομεν: αἲ γὰρ ἐγὼν ὣς
<hom.od 15.157>	νοστήσας ̓Ιθάκηνδε, κιχὼν ̓Οδυσῆ' ἐνὶ οἴκῳ,
<hom.od 15.158>	εἴποιμ' ὡς παρὰ σεῖο τυχὼν φιλότητος ἁπάσης
<hom.od 15.159>	ἔρχομαι, αὐτὰρ ἄγω κειμήλια πολλὰ καὶ ἐσθλά.”

<hom.od 15.160>	ὣς ἄρα οἱ εἰπόντι ἐπέπτατο δεξιὸς ὄρνις,
<hom.od 15.161>	αἰετὸς ἀργὴν χῆνα φέρων ὀνύχεσσι πέλωρον,
<hom.od 15.162>	ἥμερον ἐξ αὐλῆς: οἱ δ' ἰύ̈ζοντες ἕποντο
<hom.od 15.163>	ἀνέρες ἠδὲ γυναῖκες: ὁ δέ σφισιν ἐγγύθεν ἐλθὼν
<hom.od 15.164>	δεξιὸς ἤϊξε πρόσθ' ἵππων: οἱ δὲ ἰδόντες
<hom.od 15.165>	γήθησαν,  καὶ πᾶσιν ἐνὶ φρεσὶ θυμὸς ἰάνθη.
<hom.od 15.166>	τοῖσι δὲ Νεστορίδης Πεισίστρατος ἤρχετο μύθων:

<hom.od 15.167>	“φράζεο δή, Μενέλαε διοτρεφές, ὄρχαμε λαῶν,
<hom.od 15.168>	ἢ νῶϊν τόδ' ἔφηνε θεὸς τέρας ἦε σοὶ αὐτῷ.”

<hom.od 15.169>	ὣς φάτο, μερμήριξε δ' ἀρηί̈φιλος Μενέλαος,
<hom.od 15.170>	ὅππως οἱ κατὰ μοῖραν ὑποκρίναιτο νοήσας.
<hom.od 15.171>	τὸν δ' ̔Ελένη τανύπεπλος ὑποφθαμένη φάτο μῦθον:

<hom.od 15.172>	“κλῦτέ μευ: αὐτὰρ ἐγὼ μαντεύσομαι, ὡς ἐνὶ θυμῷ
<hom.od 15.173>	ἀθάνατοι βάλλουσι καὶ ὡς τελέεσθαι ὀί̈ω.
<hom.od 15.174>	ὡς ὅδε χῆν' ἥρπαξ' ἀτιταλλομένην ἐνὶ οἴκῳ
<hom.od 15.175>	ἐλθὼν ἐξ ὄρεος,  ὅθι οἱ γενεή τε τόκος τε,
<hom.od 15.176>	ὣς ̓Οδυσεὺς κακὰ πολλὰ παθὼν καὶ πόλλ' ἐπαληθεὶς
<hom.od 15.177>	οἴκαδε νοστήσει καὶ τίσεται: ἠὲ καὶ ἤδη
<hom.od 15.178>	οἴκοι, ἀτὰρ μνηστῆρσι κακὸν πάντεσσι φυτεύει.”

<hom.od 15.179>	τὴν δ' αὖ Τηλέμαχος πεπνυμένος ἀντίον ηὔδα:
<hom.od 15.180>	“οὕτω νῦν Ζεὺς θείη, ἐρίγδουπος πόσις ̔́Ηρης:
<hom.od 15.181>	τῷ κέν τοι καὶ κεῖθι θεῷ ὣς εὐχετοῴμην.”

<hom.od 15.182>	ἦ καὶ ἐφ' ἵπποιϊν μάστιν βάλεν: οἱ δὲ μάλ' ὦκα
<hom.od 15.183>	ἤϊξαν πεδίονδε διὰ πτόλιος μεμαῶτες.
<hom.od 15.184>	οἱ δὲ πανημέριοι σεῖον ζυγὸν ἀμφὶς ἔχοντες.
<hom.od 15.185>	δύσετό τ' ἠέλιος σκιόωντό τε πᾶσαι ἀγυιαί:
<hom.od 15.186>	ἐς Φηρὰς δ' ἵκοντο Διοκλῆος ποτὶ δῶμα,
<hom.od 15.187>	υἱέος ̓Ορτιλόχοιο, τὸν ̓Αλφειὸς τέκε παῖδα.
<hom.od 15.188>	ἔνθα δὲ νύκτ' ἄεσαν ὁ δὲ τοῖς πὰρ ξείνια θῆκεν.

<hom.od 15.189>	ἦμος δ' ἠριγένεια φάνη ῥοδοδάκτυλος ̓Ηώς,
<hom.od 15.190>	ἵππους τε ζεύγνυντ' ἀνά θ' ἅρματα ποικίλ' ἔβαινον,
<hom.od 15.191>	ἐκ δ' ἔλασαν προθύροιο καὶ αἰθούσης ἐριδούπου:
<hom.od 15.192>	μάστιξεν δ' ἐλάαν, τὼ δ' οὐκ ἄκοντε πετέσθην.
<hom.od 15.193>	αἶψα δ' ἔπειθ' ἵκοντο Πύλου αἰπὺ πτολίεθρον:
<hom.od 15.194>	καὶ τότε Τηλέμαχος προσεφώνεε Νέστορος υἱόν:

<hom.od 15.195>	“Νεστορίδη,  πῶς κέν μοι ὑποσχόμενος τελέσειας
<hom.od 15.196>	μῦθον ἐμόν; ξεῖνοι δὲ διαμπερὲς εὐχόμεθ' εἶναι
<hom.od 15.197>	ἐκ πατέρων φιλότητος, ἀτὰρ καὶ ὁμήλικές εἰμεν:
<hom.od 15.198>	ἥδε δ' ὁδὸς καὶ μᾶλλον ὁμοφροσύνῃσιν ἐνήσει.
<hom.od 15.199>	μή με παρὲξ ἄγε νῆα, διοτρεφές, ἀλλὰ λίπ' αὐτοῦ,
<hom.od 15.200>	μή μ' ὁ γέρων ἀέκοντα κατάσχῃ ᾧ ἐνὶ οἴκῳ
<hom.od 15.201>	ἱέμενος φιλέειν: ἐμὲ δὲ χρεὼ θᾶσσον ἱκέσθαι.”

<hom.od 15.202>	“ὣς φάτο, Νεστορίδης δ' ἄρ' ἑῷ συμφράσσατο θυμῷ,
<hom.od 15.203>	ὅππως οἱ κατὰ μοῖραν ὑποσχόμενος τελέσειεν.
<hom.od 15.204>	ὧδε δέ οἱ φρονέοντι δοάσσατο κέρδιον εἶναι:
<hom.od 15.205>	στρέψ' ἵππους ἐπὶ νῆα θοὴν καὶ θῖνα θαλάσσης,
<hom.od 15.206>	νηὶ̈ δ' ἐνὶ πρύμνῃ ἐξαίνυτο κάλλιμα δῶρα,
<hom.od 15.207>	ἐσθῆτα χρυσόν τε, τά οἱ Μενέλαος ἔδωκε:
<hom.od 15.208>	καί μιν ἐποτρύνων ἔπεα πτερόεντα προσηύδα:

<hom.od 15.209>	“σπουδῇ νῦν ἀνάβαινε κέλευέ τε πάντας ἑταίρους,
<hom.od 15.210>	πρὶν ἐμὲ οἴκαδ' ἱκέσθαι ἀπαγγεῖλαί τε γέροντι.
<hom.od 15.211>	εὖ γὰρ ἐγὼ τόδε οἶδα κατὰ φρένα καὶ κατὰ θυμόν:
<hom.od 15.212>	οἷος κείνου θυμὸς ὑπέρβιος, οὔ σε μεθήσει,
<hom.od 15.213>	ἀλλ' αὐτὸς καλέων δεῦρ' εἴσεται, οὐδέ ἕ φημι
<hom.od 15.214>	ἂψ ἰέναι κενεόν: μάλα γὰρ κεχολώσεται ἔμπης.”

<hom.od 15.215>	ὣς ἄρα φωνήσας ἔλασεν καλλίτριχας ἵππους
<hom.od 15.216>	ἂψ Πυλίων εἰς ἄστυ, θοῶς δ' ἄρα δώμαθ' ἵκανε.
<hom.od 15.217>	Τηλέμαχος δ' ἑτάροισιν ἐποτρύνων ἐκέλευσεν:
<hom.od 15.218>	“ἐγκοσμεῖτε τὰ τεύχε', ἑταῖροι, νηὶ̈ μελαίνῃ,
<hom.od 15.219>	αὐτοί τ' ἀμβαίνωμεν, ἵνα πρήσσωμεν ὁδοῖο.”

<hom.od 15.220>	“ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο,
<hom.od 15.221>	αἶψα δ' ἄρ' εἴσβαινον καὶ ἐπὶ κληῖ̈σι καθῖζον.

<hom.od 15.222>	ἦ τοι ὁ μὲν τὰ πονεῖτο καὶ εὔχετο, θῦε δ' ̓Αθήνῃ
<hom.od 15.223>	νηὶ̈ πάρα πρυμνῇ: σχεδόθεν δέ οἱ ἤλυθεν ἀνὴρ
<hom.od 15.224>	τηλεδαπός, φεύγων ἐξ ̓́Αργεος ἄνδρα κατακτάς,
<hom.od 15.225>	μάντις: ἀτὰρ γενεήν γε Μελάμποδος ἔκγονος ἦεν,
<hom.od 15.226>	ὃς πρὶν μέν ποτ' ἔναιε Πύλῳ ἔνι, μητέρι μήλων,
<hom.od 15.227>	ἀφνειὸς Πυλίοισι μέγ' ἔξοχα δώματα ναίων:
<hom.od 15.228>	δὴ τότε γ' ἄλλων δῆμον ἀφίκετο, πατρίδα φεύγων
<hom.od 15.229>	Νηλέα τε μεγάθυμον, ἀγαυότατον ζωόντων,
<hom.od 15.230>	ὅς οἱ χρήματα πολλὰ τελεσφόρον εἰς ἐνιαυτὸν
<hom.od 15.231>	εἶχε βίῃ. ὁ δὲ τῆος ἐνὶ μεγάροις Φυλάκοιο
<hom.od 15.232>	δεσμῷ ἐν ἀργαλέῳ δέδετο, κρατέρ' ἄλγεα πάσχων
<hom.od 15.233>	εἵνεκα Νηλῆος κούρης ἄτης τε βαρείης,
<hom.od 15.234>	τήν οἱ ἐπὶ φρεσὶ θῆκε θεὰ δασπλῆτις ̓Ερινύς.
<hom.od 15.235>	ἀλλ' ὁ μὲν ἔκφυγε κῆρα καὶ ἤλασε βοῦς ἐριμύκους
<hom.od 15.236>	ἐς Πύλον ἐκ Φυλάκης καὶ ἐτίσατο ἔργον ἀεικὲς
<hom.od 15.237>	ἀντίθεον Νηλῆα, κασιγνήτῳ δὲ γυναῖκα
<hom.od 15.238>	ἠγάγετο πρὸς δώμαθ'. ὁ δ' ἄλλων ἵκετο δῆμον,
<hom.od 15.239>	̓́Αργος ἐς ἱππόβοτον: τόθι γάρ νύ οἱ αἴσιμον ἦεν
<hom.od 15.240>	ναιέμεναι πολλοῖσιν ἀνάσσοντ' ̓Αργείοισιν
<hom.od 15.241>	ἔνθα δ' ἔγημε γυναῖκα καὶ ὑψερεφὲς θέτο δῶμα,
<hom.od 15.242>	γείνατο δ' ̓Αντιφάτην καὶ Μάντιον, υἷε κραταιώ.
<hom.od 15.243>	̓Αντιφάτης μὲν ἔτικτεν ̓Οϊκλῆα μεγάθυμον,
<hom.od 15.244>	αὐτὰρ ̓Οϊκλείης λαοσσόον ̓Αμφιάραον,
<hom.od 15.245>	ὃν περὶ κῆρι φίλει Ζεύς τ' αἰγίοχος καὶ ̓Απόλλων
<hom.od 15.246>	παντοίην φιλότητ': οὐδ' ἵκετο γήραος οὐδόν,
<hom.od 15.247>	ἀλλ' ὄλετ' ἐν Θήβῃσι γυναίων εἵνεκα δώρων.
<hom.od 15.248>	τοῦ δ' υἱεῖς ἐγένοντ' ̓Αλκμαίων ̓Αμφίλοχός τε.
<hom.od 15.249>	Μάντιος αὖ τέκετο Πολυφείδεά τε Κλεῖτόν τε:
<hom.od 15.250>	ἀλλ' ἦ τοι Κλεῖτον χρυσόθρονος ἥρπασεν ̓Ηὼς
<hom.od 15.251>	κάλλεος εἵνεκα οἷο, ἵν' ἀθανάτοισι μετείη:
<hom.od 15.252>	αὐτὰρ ὑπέρθυμον Πολυφείδεα μάντιν ̓Απόλλων
<hom.od 15.253>	θῆκε βροτῶν ὄχ' ἄριστον, ἐπεὶ θάνεν ̓Αμφιάραος:
<hom.od 15.254>	ὅς ῥ' ̔Υπερησίηνδ' ἀπενάσσατο πατρὶ χολωθείς,
<hom.od 15.255>	ἔνθ' ὅ γε ναιετάων μαντεύετο πᾶσι βροτοῖσιν.

<hom.od 15.256>	τοῦ μὲν ἄρ' υἱὸς ἐπῆλθε, Θεοκλύμενος δ' ὄνομ' ἦεν,
<hom.od 15.257>	ὃς τότε Τηλεμάχου πέλας ἵστατο: τὸν δ' ἐκίχανεν
<hom.od 15.258>	σπένδοντ' εὐχόμενόν τε θοῇ παρὰ νηὶ̈ μελαίνῃ,
<hom.od 15.259>	καί μιν φωνήσας ἔπεα πτερόεντα προσηύδα:

<hom.od 15.260>	“ὦ φίλ',  ἐπεί σε θύοντα κιχάνω τῷδ' ἐνὶ χώρῳ,
<hom.od 15.261>	λίσσομ' ὑπὲρ θυέων καὶ δαίμονος, αὐτὰρ ἔπειτα
<hom.od 15.262>	σῆς τ' αὐτοῦ κεφαλῆς καὶ ἑταίρων, οἵ τοι ἕπονται,
<hom.od 15.263>	εἰπέ μοι εἰρομένῳ νημερτέα μηδ' ἐπικεύσῃς:
<hom.od 15.264>	τίς πόθεν εἶς ἀνδρῶν; πόθι τοι πόλις ἠδὲ τοκῆες;”
<hom.od 15.265>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 15.266>	“τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
<hom.od 15.267>	ἐξ ̓Ιθάκης γένος εἰμί, πατὴρ δέ μοί ἐστιν ̓Οδυσσεύς,
<hom.od 15.268>	εἴ ποτ' ἔην: νῦν δ' ἤδη ἀπέφθιτο λυγρῷ ὀλέθρῳ.
<hom.od 15.269>	τοὔνεκα νῦν ἑτάρους τε λαβὼν καὶ νῆα μέλαιναν
<hom.od 15.270>	ἦλθον πευσόμενος πατρὸς δὴν οἰχομένοιο.”

<hom.od 15.271>	τὸν δ' αὖτε προσέειπε Θεοκλύμενος θεοειδής:
<hom.od 15.272>	“οὕτω τοι καὶ ἐγὼν ἐκ πατρίδος, ἄνδρα κατακτὰς
<hom.od 15.273>	ἔμφυλον: πολλοὶ δὲ κασίγνητοί τε ἔται τε
<hom.od 15.274>	̓́Αργος ἀν' ἱππόβοτον, μέγα δὲ κρατέουσιν ̓Αχαιῶν.
<hom.od 15.275>	τῶν ὑπαλευάμενος θάνατον καὶ κῆρα μέλαιναν
<hom.od 15.276>	φεύγω, ἐπεί νύ μοι αἶσα κατ' ἀνθρώπους ἀλάλησθαι.
<hom.od 15.277>	ἀλλά με νηὸς ἔφεσσαι, ἐπεί σε φυγὼν ἱκέτευσα,
<hom.od 15.278>	μή με κατακτείνωσι: διωκέμεναι γὰρ ὀί̈ω.”

<hom.od 15.279>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 15.280>	“οὐ μὲν δή ς' ἐθέλοντά γ' ἀπώσω νηὸς ἐί̈σης,
<hom.od 15.281>	ἀλλ' ἕπευ: αὐτὰρ κεῖθι φιλήσεαι, οἷά κ' ἔχωμεν.”

<hom.od 15.282>	ὣς ἄρα φωνήσας οἱ ἐδέξατο χάλκεον ἔγχος,
<hom.od 15.283>	καὶ τό γ' ἐπ' ἰκριόφιν τάνυσεν νεὸς ἀμφιελίσσης:
<hom.od 15.284>	ἂν δὲ καὶ αὐτὸς νηὸς ἐβήσετο ποντοπόροιο.
<hom.od 15.285>	ἐν πρύμνῃ δ' ἄρ' ἔπειτα καθέζετο, πὰρ δὲ οἷ αὐτῷ
<hom.od 15.286>	εἷσε Θεοκλύμενον: τοὶ δὲ πρυμνήσι' ἔλυσαν.
<hom.od 15.287>	Τηλέμαχος δ' ἑτάροισιν ἐποτρύνας ἐκέλευσεν
<hom.od 15.288>	ὅπλων ἅπτεσθαι: τοὶ δ' ἐσσυμένως ἐπίθοντο.
<hom.od 15.289>	ἱστὸν δ' εἰλάτινον κοίλης ἔντοσθε μεσόδμης
<hom.od 15.290>	στῆσαν ἀείραντες,  κατὰ δὲ προτόνοισιν ἔδησαν,
<hom.od 15.291>	ἕλκον δ' ἱστία λευκὰ ἐϋστρέπτοισι βοεῦσι.
<hom.od 15.292>	τοῖσιν δ' ἴκμενον οὖρον ἵει γλαυκῶπις ̓Αθήνη,
<hom.od 15.293>	λάβρον ἐπαιγίζοντα δι' αἰθέρος, ὄφρα τάχιστα
<hom.od 15.294>	νηῦς ἀνύσειε θέουσα θαλάσσης ἁλμυρὸν ὕδωρ.
<hom.od 15.295>	βὰν δὲ παρὰ Κρουνοὺς καὶ Χαλκίδα καλλιρέεθρον.

<hom.od 15.296>	δύσετό τ' ἠέλιος σκιόωντό τε πᾶσαι ἀγυιαί:
<hom.od 15.297>	ἡ δὲ Φεὰς ἐπέβαλλεν ἐπειγομένη Διὸς οὔρῳ
<hom.od 15.298>	ἠδὲ παρ' ̓́Ηλιδα δῖαν, ὅθι κρατέουσιν ̓Επειοί.
<hom.od 15.299>	ἔνθεν δ' αὖ νήσοισιν ἐπιπροέηκε θοῇσιν,
<hom.od 15.300>	ὁρμαίνων ἤ κεν θάνατον φύγοι ἦ κεν ἁλώῃ.

<hom.od 15.301>	τὼ δ' αὖτ' ἐν κλισίῃ ̓Οδυσεὺς καὶ δῖος ὑφορβὸς
<hom.od 15.302>	δορπείτην: παρὰ δέ σφιν ἐδόρπεον ἀνέρες ἄλλοι.
<hom.od 15.303>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom.od 15.304>	τοῖς δ' ̓Οδυσεὺς μετέειπε, συβώτεω πειρητίζων,
<hom.od 15.305>	ἤ μιν ἔτ' ἐνδυκέως φιλέοι μεῖναί τε κελεύοι
<hom.od 15.306>	αὐτοῦ ἐνὶ σταθμῷ, ἦ ὀτρύνειε πόλινδε:

<hom.od 15.307>	“κέκλυθι νῦν, Εὔμαιε, καὶ ἄλλοι πάντες ἑταῖροι:
<hom.od 15.308>	ἠῶθεν προτὶ ἄστυ λιλαίομαι ἀπονέεσθαι
<hom.od 15.309>	πτωχεύσων,  ἵνα μή σε κατατρύχω καὶ ἑταίρους.
<hom.od 15.310>	ἀλλά μοι εὖ θ' ὑπόθευ καὶ ἅμ' ἡγεμόν' ἐσθλὸν ὄπασσον
<hom.od 15.311>	ὅς κέ με κεῖς' ἀγάγῃ: κατὰ δὲ πτόλιν αὐτὸς ἀνάγκῃ
<hom.od 15.312>	πλάγξομαι, αἴ κέν τις κοτύλην καὶ πύρνον ὀρέξῃ.
<hom.od 15.313>	καί κ' ἐλθὼν πρὸς δώματ' ̓Οδυσσῆος θείοιο
<hom.od 15.314>	ἀγγελίην εἴποιμι περίφρονι Πηνελοπείῃ,
<hom.od 15.315>	καί κε μνηστήρεσσιν ὑπερφιάλοισι μιγείην,
<hom.od 15.316>	εἴ μοι δεῖπνον δοῖεν ὀνείατα μυρί' ἔχοντες.
<hom.od 15.317>	αἶψά κεν εὖ δρώοιμι μετὰ σφίσιν ἅσς' ἐθέλοιεν.
<hom.od 15.318>	ἐκ γάρ τοι ἐρέω, σὺ δὲ σύνθεο καί μευ ἄκουσον:
<hom.od 15.319>	̔Ερμείαο ἕκητι διακτόρου, ὅς ῥά τε πάντων
<hom.od 15.320>	ἀνθρώπων ἔργοισι χάριν καὶ κῦδος ὀπάζει,
<hom.od 15.321>	δρηστοσύνῃ οὐκ ἄν μοι ἐρίσσειε βροτὸς ἄλλος,
<hom.od 15.322>	πῦρ τ' εὖ νηῆσαι διά τε ξύλα δανὰ κεάσσαι,
<hom.od 15.323>	δαιτρεῦσαί τε καὶ ὀπτῆσαι καὶ οἰνοχοῆσαι,
<hom.od 15.324>	οἷά τε τοῖς ἀγαθοῖσι παραδρώωσι χέρηες.”

<hom.od 15.325>	τὸν δὲ μέγ' ὀχθήσας προσέφης,  Εὔμαιε συβῶτα:
<hom.od 15.326>	“ὤ μοι, ξεῖνε, τίη τοι ἐνὶ φρεσὶ τοῦτο νόημα
<hom.od 15.327>	ἔπλετο; ἦ σύ γε πάγχυ λιλαίεαι αὐτόθ' ὀλέσθαι.
<hom.od 15.328>	εἰ δὴ μνηστήρων ἐθέλεις καταδῦναι ὅμιλον,
<hom.od 15.329>	τῶν ὕβρις τε βίη τε σιδήρεον οὐρανὸν ἵκει.
<hom.od 15.330>	οὔ τοι τοιοίδ' εἰσὶν ὑποδρηστῆρες ἐκείνων,
<hom.od 15.331>	ἀλλὰ νέοι, χλαίνας εὖ εἱμένοι ἠδὲ χιτῶνας,
<hom.od 15.332>	αἰεὶ δὲ λιπαροὶ κεφαλὰς καὶ καλὰ πρόσωπα,
<hom.od 15.333>	οἵ σφιν ὑποδρώωσιν: ἐύ̈ξεστοι δὲ τράπεζαι
<hom.od 15.334>	σίτου καὶ κρειῶν ἠδ' οἴνου βεβρίθασιν.
<hom.od 15.335>	ἀλλὰ μέν': οὐ γάρ τίς τοι ἀνιᾶται παρεόντι,
<hom.od 15.336>	οὔτ' ἐγὼ οὔτε τις ἄλλος ἑταίρων, οἵ μοι ἔασιν.
<hom.od 15.337>	αὐτὰρ ἐπὴν ἔλθῃσιν ̓Οδυσσῆος φίλος υἱός,
<hom.od 15.338>	κεῖνός σε χλαῖνάν τε χιτῶνά τε εἵματα ἕσσει,
<hom.od 15.339>	πέμψει δ' ὅππη σε κραδίη θυμός τε κελεύει.”

<hom.od 15.340>	τὸν δ' ἠμείβετ' ἔπειτα πολύτλας δῖος ̓Οδυσσεύς:
<hom.od 15.341>	“αἴθ' οὕτως, Εὔμαιε, φίλος Διὶ πατρὶ γένοιο
<hom.od 15.342>	ὡς ἐμοί, ὅττι μ' ἔπαυσας ἄλης καὶ ὀϊζύος αἰνῆς.
<hom.od 15.343>	πλαγκτοσύνης δ' οὐκ ἔστι κακώτερον ἄλλο βροτοῖσιν:
<hom.od 15.344>	ἀλλ' ἕνεκ' οὐλομένης γαστρὸς κακὰ κήδε' ἔχουσιν
<hom.od 15.345>	ἀνέρες,  ὅν τιν' ἵκηται ἄλη καὶ πῆμα καὶ ἄλγος.
<hom.od 15.346>	νῦν δ' ἐπεὶ ἰσχανάᾳς μεῖναι τέ με κεῖνον ἄνωγας,
<hom.od 15.347>	εἴπ' ἄγε μοι περὶ μητρὸς ̓Οδυσσῆος θείοιο
<hom.od 15.348>	πατρός θ', ὃν κατέλειπεν ἰὼν ἐπὶ γήραος οὐδῷ,
<hom.od 15.349>	ἤ που ἔτι ζώουσιν ὑπ' αὐγὰς ἠελίοιο,
<hom.od 15.350>	ἦ ἤδη τεθνᾶσι καὶ εἰν ̓Αί̈δαο δόμοισι.”

<hom.od 15.351>	τὸν δ' αὖτε προσέειπε συβώτης, ὄρχαμος ἀνδρὼν:
<hom.od 15.352>	“τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
<hom.od 15.353>	Λαέρτης μὲν ἔτι ζώει, Διὶ δ' εὔχεται αἰεὶ
<hom.od 15.354>	θυμὸν ἀπὸ μελέων φθίσθαι οἷς ἐν μεγάροισιν:
<hom.od 15.355>	ἐκπάγλως γὰρ παιδὸς ὀδύρεται οἰχομένοιο
<hom.od 15.356>	κουριδίης τ' ἀλόχοιο δαί̈φρονος, ἥ ἑ μάλιστα
<hom.od 15.357>	ἤκαχ' ἀποφθιμένη καὶ ἐν ὠμῷ γήραϊ θῆκεν.
<hom.od 15.358>	ἡ δ' ἄχεϊ οὗ παιδὸς ἀπέφθιτο κυδαλίμοιο,
<hom.od 15.359>	λευγαλέῳ θανάτῳ, ὡς μὴ θάνοι ὅς τις ἐμοί γε
<hom.od 15.360>	ἐνθάδε ναιετάων φίλος εἴη καὶ φίλα ἔρδοι.
<hom.od 15.361>	ὄφρα μὲν οὖν δὴ κείνη ἔην, ἀχέουσά περ ἔμπης,
<hom.od 15.362>	τόφρα τί μοι φίλον ἔσκε μεταλλῆσαι καὶ ἐρέσθαι,
<hom.od 15.363>	οὕνεκά μ' αὐτὴ θρέψεν ἅμα Κτιμένῃ τανυπέπλῳ,
<hom.od 15.364>	θυγατέρ' ἰφθίμῃ, τὴν ὁπλοτάτην τέκε παίδων:
<hom.od 15.365>	τῇ ὁμοῦ ἐτρεφόμην,  ὀλίγον δέ τί μ' ἧσσον ἐτίμα.
<hom.od 15.366>	αὐτὰρ ἐπεί ῥ' ἥβην πολυήρατον ἱκόμεθ' ἄμφω,
<hom.od 15.367>	τὴν μὲν ἔπειτα Σάμηνδ' ἔδοσαν καὶ μυρί' ἕλοντο,
<hom.od 15.368>	αὐτὰρ ἐμὲ χλαῖνάν τε χιτῶνά τε εἵματ' ἐκείνη
<hom.od 15.369>	καλὰ μάλ' ἀμφιέσασα, ποσὶν δ' ὑποδήματα δοῦσα
<hom.od 15.370>	ἀγρόνδε προί̈αλλε: φίλει δέ με κηρόθι μᾶλλον.
<hom.od 15.371>	νῦν δ' ἤδη τούτων ἐπιδεύομαι: ἀλλά μοι αὐτῷ
<hom.od 15.372>	ἔργον ἀέξουσιν μάκαρες θεοὶ ᾧ ἐπιμίμνω:
<hom.od 15.373>	τῶν ἔφαγόν τ' ἔπιόν τε καὶ αἰδοίοισιν ἔδωκα.
<hom.od 15.374>	ἐκ δ' ἄρα δεσποίνης οὐ μείλιχον ἔστιν ἀκοῦσαι
<hom.od 15.375>	οὔτ' ἔπος οὔτε τι ἔργον,  ἐπεὶ κακὸν ἔμπεσεν οἴκῳ,
<hom.od 15.376>	ἄνδρες ὑπερφίαλοι: μέγα δὲ δμῶες χατέουσιν
<hom.od 15.377>	ἀντία δεσποίνης φάσθαι καὶ ἕκαστα πυθέσθαι
<hom.od 15.378>	καὶ φαγέμεν πιέμεν τε, ἔπειτα δὲ καί τι φέρεσθαι
<hom.od 15.379>	ἀγρόνδ', οἷά τε θυμὸν ἀεὶ δμώεσσιν ἰαίνει.”

<hom.od 15.380>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 15.381>	“ὢ πόποι,  ὡς ἄρα τυτθὸς ἐών, Εὔμαιε συβῶτα,
<hom.od 15.382>	πολλὸν ἀπεπλάγχθης σῆς πατρίδος ἠδὲ τοκήων.
<hom.od 15.383>	ἀλλ' ἄγε μοι τόδε εἰπὲ καὶ ἀτρεκέως κατάλεξον,
<hom.od 15.384>	ἠὲ διεπράθετο πτόλις ἀνδρῶν εὐρυάγυια,
<hom.od 15.385>	ᾗ ἔνι ναιετάασκε πατὴρ καὶ πότνια μήτηρ,
<hom.od 15.386>	ἦ σέ γε μουνωθέντα παρ' οἴεσιν ἢ παρὰ βουσὶν
<hom.od 15.387>	ἄνδρες δυσμενέες νηυσὶν λάβον ἠδ' ἐπέρασσαν
<hom.od 15.388>	τοῦδ' ἀνδρὸς πρὸς δώμαθ', ὁ δ' ἄξιον ὦνον ἔδωκε.”

<hom.od 15.389>	τὸν δ' αὖτε προσέειπε συβώτης, ὄρχαμος ἀνδρῶν:
<hom.od 15.390>	“ξεῖν',  ἐπεὶ ἂρ δὴ ταῦτά μ' ἀνείρεαι ἠδὲ μεταλλᾷς,
<hom.od 15.391>	σιγῇ νῦν ξυνίει καὶ τέρπεο, πῖνέ τε οἶνον
<hom.od 15.392>	ἥμενος. αἵδε δὲ νύκτες ἀθέσφατοι: ἔστι μὲν εὕδειν,
<hom.od 15.393>	ἔστι δὲ τερπομένοισιν ἀκούειν: οὐδέ τί σε χρή,
<hom.od 15.394>	πρὶν ὥρη, καταλέχθαι: ἀνίη καὶ πολὺς ὕπνος.
<hom.od 15.395>	τῶν δ' ἄλλων ὅτινα κραδίη καὶ θυμὸς ἀνώγει,
<hom.od 15.396>	εὑδέτω ἐξελθών: ἅμα δ' ἠοῖ φαινομένηφι
<hom.od 15.397>	δειπνήσας ἅμ' ὕεσσιν ἀνακτορίῃσιν ἑπέσθω.
<hom.od 15.398>	νῶϊ δ' ἐνὶ κλισίῃ πίνοντέ τε δαινυμένω τε
<hom.od 15.399>	κήδεσιν ἀλλήλων τερπώμεθα λευγαλέοισι,
<hom.od 15.400>	μνωομένω: μετὰ γάρ τε καὶ ἄλγεσι τέρπεται ἀνήρ,
<hom.od 15.401>	ὅς τις δὴ μάλα πολλὰ πάθῃ καὶ πόλλ' ἐπαληθῇ.
<hom.od 15.402>	τοῦτο δέ τοι ἐρέω ὅ μ' ἀνείρεαι ἠδὲ μεταλλᾷς.

<hom.od 15.403>	“νῆσός τις Συρίη κικλήσκεται, εἴ που ἀκούεις,
<hom.od 15.404>	̓Ορτυγίης καθύπερθεν, ὅθι τροπαὶ ἠελίοιο,
<hom.od 15.405>	οὔ τι περιπληθὴς λίην τόσον,  ἀλλ' ἀγαθὴ μέν,
<hom.od 15.406>	εὔβοτος, εὔμηλος, οἰνοπληθής, πολύπυρος.
<hom.od 15.407>	πείνη δ' οὔ ποτε δῆμον ἐσέρχεται, οὐδέ τις ἄλλη
<hom.od 15.408>	νοῦσος ἐπὶ στυγερὴ πέλεται δειλοῖσι βροτοῖσιν:
<hom.od 15.409>	ἀλλ' ὅτε γηράσκωσι πόλιν κάτα φῦλ' ἀνθρώπων,
<hom.od 15.410>	ἐλθὼν ἀργυρότοξος ̓Απόλλων ̓Αρτέμιδι ξὺν
<hom.od 15.411>	οἷς ἀγανοῖς βελέεσσιν ἐποιχόμενος κατέπεφνεν.
<hom.od 15.412>	ἔνθα δύω πόλιες, δίχα δέ σφισι πάντα δέδασται:
<hom.od 15.413>	τῇσιν δ' ἀμφοτέρῃσι πατὴρ ἐμὸς ἐμβασίλευε,
<hom.od 15.414>	Κτήσιος ̓Ορμενίδης, ἐπιείκελος ἀθανάτοισιν.

<hom.od 15.415>	“ἔνθα δὲ Φοίνικες ναυσίκλυτοι ἤλυθον ἄνδρες,
<hom.od 15.416>	τρῶκται, μυρί' ἄγοντες ἀθύρματα νηὶ̈ μελαίνῃ.
<hom.od 15.417>	ἔσκε δὲ πατρὸς ἐμοῖο γυνὴ Φοίνισς' ἐνὶ οἴκῳ,
<hom.od 15.418>	καλή τε μεγάλη τε καὶ ἀγλαὰ ἔργα ἰδυῖα:
<hom.od 15.419>	τὴν δ' ἄρα Φοίνικες πολυπαίπαλοι ἠπερόπευον.
<hom.od 15.420>	πλυνούσῃ τις πρῶτα μίγη κοίλῃ παρὰ νηὶ̈
<hom.od 15.421>	εὐνῇ καὶ φιλότητι, τά τε φρένας ἠπεροπεύει
<hom.od 15.422>	θηλυτέρῃσι γυναιξί, καὶ ἥ κ' εὐεργὸς ἔῃσιν.
<hom.od 15.423>	εἰρώτα δὴ ἔπειτα τίς εἴη καὶ πόθεν ἔλθοι:
<hom.od 15.424>	ἡ δὲ μάλ' αὐτίκα πατρὸς ἐπέφραδεν ὑψερεφὲς δῶ:

<hom.od 15.425>	“ἐκ μὲν Σιδῶνος πολυχάλκου εὔχομαι εἶναι,
<hom.od 15.426>	κούρη δ' εἴμ' ̓Αρύβαντος ἐγὼ ῥυδὸν ἀφνειοῖο:
<hom.od 15.427>	ἀλλά μ' ἀνήρπαξαν Τάφιοι ληί̈στορες ἄνδρες
<hom.od 15.428>	ἀγρόθεν ἐρχομένην, πέρασαν δέ τε δεῦρ' ἀγαγόντες
<hom.od 15.429>	τοῦδ' ἀνδρὸς πρὸς δώμαθ': ὁ δ' ἄξιον ὦνον ἔδωκε.”

<hom.od 15.430>	“τὴν δ' αὖτε προσέειπεν ἀνήρ, ὃς ἐμίσγετο λάθρη:
<hom.od 15.431>	‘ἦ ῥά κε νῦν πάλιν αὖτις ἅμ' ἡμῖν οἴκαδ' ἕποιο,
<hom.od 15.432>	ὄφρα ἴδῃ πατρὸς καὶ μητέρος ὑψερεφὲς δῶ
<hom.od 15.433>	αὐτούς τ'; ἦ γὰρ ἔτ' εἰσὶ καὶ ἀφνειοὶ καλέονται.‘

<hom.od 15.434>	“τὸν δ' αὖτε προσέειπε γυνὴ καὶ ἀμείβετο μύθῳ:
<hom.od 15.435>	‘εἴη κεν καὶ τοῦτ',  εἴ μοι ἐθέλοιτέ γε, ναῦται,
<hom.od 15.436>	ὅρκῳ πιστωθῆναι ἀπήμονά μ' οἴκαδ' ἀπάξειν.’

<hom.od 15.437>	“ὣς ἔφαθ', οἱ δ' ἄρα πάντες ἐπώμνυον ὡς ἐκέλευεν.
<hom.od 15.438>	αὐτὰρ ἐπεί ῥ' ὄμοσάν τε τελεύτησάν τε τὸν ὅρκον,
<hom.od 15.439>	τοῖς δ' αὖτις μετέειπε γυνὴ καὶ ἀμείβετο μύθῳ:

<hom.od 15.440>	“σιγῇ νῦν,  μή τίς με προσαυδάτω ἐπέεσσιν
<hom.od 15.441>	ὑμετέρων ἑτάρων, ξυμβλήμενος ἢ ἐν ἀγυιῇ,
<hom.od 15.442>	ἤ που ἐπὶ κρήνῃ: μή τις ποτὶ δῶμα γέροντι
<hom.od 15.443>	ἐλθὼν ἐξείπῃ, ὁ δ' ὀϊσάμενος καταδήσῃ
<hom.od 15.444>	δεσμῷ ἐν ἀργαλέῳ, ὑμῖν δ' ἐπιφράσσετ' ὄλεθρον.
<hom.od 15.445>	ἀλλ' ἔχετ' ἐν φρεσὶ μῦθον,  ἐπείγετε δ' ὦνον ὁδαίων.
<hom.od 15.446>	ἀλλ' ὅτε κεν δὴ νηῦς πλείη βιότοιο γένηται,
<hom.od 15.447>	ἀγγελίη μοι ἔπειτα θοῶς ἐς δώμαθ' ἱκέσθω:
<hom.od 15.448>	οἴσω γὰρ καὶ χρυσόν, ὅτις χ' ὑποχείριος ἔλθῃ:
<hom.od 15.449>	καὶ δέ κεν ἄλλ' ἐπίβαθρον ἐγὼν ἐθέλουσά γε δοίην.
<hom.od 15.450>	παῖδα γὰρ ἀνδρὸς ἑῆος ἐνὶ μεγάροις ἀτιτάλλω,
<hom.od 15.451>	κερδαλέον δὴ τοῖον, ἅμα τροχόωντα θύραζε:
<hom.od 15.452>	τόν κεν ἄγοιμ' ἐπὶ νηός, ὁ δ' ὑμῖν μυρίον ὦνον
<hom.od 15.453>	ἄλφοι, ὅπῃ περάσητε κατ' ἀλλοθρόους ἀνθρώπους.”

<hom.od 15.454>	“ἡ μὲν ἄρ' ὣς εἰποῦς' ἀπέβη πρὸς δώματα καλά,
<hom.od 15.455>	οἱ δ' ἐνιαυτὸν ἅπαντα παρ' ἡμῖν αὖθι μένοντες
<hom.od 15.456>	ἐν νηὶ̈ γλαφυρῇ βίοτον πολὺν ἐμπολόωντο.
<hom.od 15.457>	ἀλλ' ὅτε δὴ κοίλη νηῦς ἤχθετο τοῖσι νέεσθαι,
<hom.od 15.458>	καὶ τότ' ἄρ' ἄγγελον ἧκαν, ὃς ἀγγείλειε γυναικί.
<hom.od 15.459>	ἤλυθ' ἀνὴρ πολύϊδρις ἐμοῦ πρὸς δώματα πατρὸς
<hom.od 15.460>	χρύσεον ὅρμον ἔχων,  μετὰ δ' ἠλέκτροισιν ἔερτο.
<hom.od 15.461>	τὸν μὲν ἄρ' ἐν μεγάρῳ δμῳαὶ καὶ πότνια μήτηρ
<hom.od 15.462>	χερσίν τ' ἀμφαφόωντο καὶ ὀφθαλμοῖσιν ὁρῶντο,
<hom.od 15.463>	ὦνον ὑπισχόμεναι: ὁ δὲ τῇ κατένευσε σιωπῇ.
<hom.od 15.464>	ἦ τοι ὁ καννεύσας κοίλην ἐπὶ νῆα βεβήκει,
<hom.od 15.465>	ἡ δ' ἐμὲ χειρὸς ἑλοῦσα δόμων ἐξῆγε θύραζε.
<hom.od 15.466>	εὗρε δ' ἐνὶ προδόμῳ ἠμὲν δέπα ἠδὲ τραπέζας
<hom.od 15.467>	ἀνδρῶν δαιτυμόνων, οἵ μευ πατέρ' ἀμφεπένοντο.
<hom.od 15.468>	οἱ μὲν ἄρ' ἐς θῶκον πρόμολον, δήμοιό τε φῆμιν,
<hom.od 15.469>	ἡ δ' αἶψα τρί' ἄλεισα κατακρύψας' ὑπὸ κόλπῳ
<hom.od 15.470>	ἔκφερεν: αὐτὰρ ἐγὼν ἑπόμην ἀεσιφροσύνῃσι.
<hom.od 15.471>	δύσετό τ' ἠέλιος, σκιόωντό τε πᾶσαι ἀγυιαί:
<hom.od 15.472>	ἡμεῖς δ' ἐς λιμένα κλυτὸν ἤλθομεν ὦκα κιόντες,
<hom.od 15.473>	ἔνθ' ἄρα Φοινίκων ἀνδρῶν ἦν ὠκύαλος νηῦς.
<hom.od 15.474>	οἱ μὲν ἔπειτ' ἀναβάντες ἐπέπλεον ὑγρὰ κέλευθα,
<hom.od 15.475>	νὼ ἀναβησάμενοι: ἐπὶ δὲ Ζεὺς οὖρον ἴαλλεν.
<hom.od 15.476>	ἑξῆμαρ μὲν ὁμῶς πλέομεν νύκτας τε καὶ ἦμαρ:
<hom.od 15.477>	ἀλλ' ὅτε δὴ ἕβδομον ἦμαρ ἐπὶ Ζεὺς θῆκε Κρονίων,
<hom.od 15.478>	τὴν μὲν ἔπειτα γυναῖκα βάλ' ̓́Αρτεμις ἰοχέαιρα,
<hom.od 15.479>	ἄντλῳ δ' ἐνδούπησε πεσοῦς' ὡς εἰναλίη κήξ.
<hom.od 15.480>	καὶ τὴν μὲν φώκῃσι καὶ ἰχθύσι κύρμα γενέσθαι
<hom.od 15.481>	ἔκβαλον: αὐτὰρ ἐγὼ λιπόμην ἀκαχήμενος ἦτορ:
<hom.od 15.482>	τοὺς δ' ̓Ιθάκῃ ἐπέλασσε φέρων ἄνεμός τε καὶ ὕδωρ,
<hom.od 15.483>	ἔνθα με Λαέρτης πρίατο κτεάτεσσιν ἑοῖσιν.
<hom.od 15.484>	οὕτω τήνδε τε γαῖαν ἐγὼν ἴδον ὀφθαλμοῖσι.”
<hom.od 15.485>	τὸν δ' αὖ διογενὴς ̓Οδυσεὺς ἠμείβετο μύθῳ:
<hom.od 15.486>	“Εὔμαι', ἦ μάλα δή μοι ἐνὶ φρεσὶ θυμὸν ὄρινας
<hom.od 15.487>	ταῦτα ἕκαστα λέγων, ὅσα δὴ πάθες ἄλγεα θυμῷ.
<hom.od 15.488>	ἀλλ' ἦ τοι σοὶ μὲν παρὰ καὶ κακῷ ἐσθλὸν ἔθηκε
<hom.od 15.489>	Ζεύς, ἐπεὶ ἀνδρὸς δώματ' ἀφίκεο πολλὰ μογήσας
<hom.od 15.490>	ἠπίου,  ὃς δή τοι παρέχει βρῶσίν τε πόσιν τε
<hom.od 15.491>	ἐνδυκέως, ζώεις δ' ἀγαθὸν βίον: αὐτὰρ ἐγώ γε
<hom.od 15.492>	πολλὰ βροτῶν ἐπὶ ἄστε' ἀλώμενος ἐνθάδ' ἱκάνω.”

<hom.od 15.493>	ὣς οἱ μὲν τοιαῦτα πρὸς ἀλλήλους ἀγόρευον,
<hom.od 15.494>	καδδραθέτην δ' οὐ πολλὸν ἐπὶ χρόνον, ἀλλὰ μίνυνθα:
<hom.od 15.495>	αἶψα γὰρ ̓Ηὼς ἦλθεν ἐύ̈θρονος.  οἱ δ' ἐπὶ χέρσου
<hom.od 15.496>	Τηλεμάχου ἕταροι λύον ἱστία, κὰδ δ' ἕλον ἱστὸν
<hom.od 15.497>	καρπαλίμως, τὴν δ' εἰς ὅρμον προέρυσσαν ἐρετμοῖς:
<hom.od 15.498>	ἐκ δ' εὐνὰς ἔβαλον, κατὰ δὲ πρυμνήσι' ἔδησαν:
<hom.od 15.499>	ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης,
<hom.od 15.500>	δεῖπνόν τ' ἐντύνοντο κερῶντό τε αἴθοπα οἶνον.
<hom.od 15.501>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom.od 15.502>	τοῖσι δὲ Τηλέμαχος πεπνυμένος ἤρχετο μύθων:

<hom.od 15.503>	“ὑμεῖς μὲν νῦν ἄστυδ' ἐλαύνετε νῆα μέλαιναν,
<hom.od 15.504>	αὐτὰρ ἐγὼν ἀγροὺς ἐπιείσομαι ἠδὲ βοτῆρας:
<hom.od 15.505>	ἑσπέριος δ' εἰς ἄστυ ἰδὼν ἐμὰ ἔργα κάτειμι.
<hom.od 15.506>	ἠῶθεν δέ κεν ὔμμιν ὁδοιπόριον παραθείμην,
<hom.od 15.507>	δαῖτ' ἀγαθὴν κρειῶν τε καὶ οἴνου ἡδυπότοιο.”

<hom.od 15.508>	τὸν δ' αὖτε προσέειπε Θεοκλύμενος θεοειδής:
<hom.od 15.509>	“πῆ γὰρ ἐγώ, φίλε τέκνον, ἴω; τεῦ δώμαθ' ἵκωμαι
<hom.od 15.510>	ἀνδρῶν οἳ κραναὴν ̓Ιθάκην κάτα κοιρανέουσιν;
<hom.od 15.511>	ἦ ἰθὺς σῆς μητρὸς ἴω καὶ σοῖο δόμοιο;”

<hom.od 15.512>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 15.513>	“ἄλλως μέν ς' ἂν ἐγώ γε καὶ ἡμέτερόνδε κελοίμην
<hom.od 15.514>	ἔρχεσθ': οὐ γάρ τι ξενίων ποθή: ἀλλὰ σοὶ αὐτῷ
<hom.od 15.515>	χεῖρον,  ἐπεί τοι ἐγὼ μὲν ἀπέσσομαι, οὐδέ σε μήτηρ
<hom.od 15.516>	ὄψεται: οὐ μὲν γάρ τι θαμὰ μνηστῆρς' ἐνὶ οἴκῳ
<hom.od 15.517>	φαίνεται, ἀλλ' ἀπὸ τῶν ὑπερωί̈ῳ ἱστὸν ὑφαίνει.
<hom.od 15.518>	ἀλλά τοι ἄλλον φῶτα πιφαύσκομαι ὅν κεν ἵκοιο,
<hom.od 15.519>	Εὐρύμαχον, Πολύβοιο δαί̈φρονος ἀγλαὸν υἱόν,
<hom.od 15.520>	τὸν νῦν ἶσα θεῷ ̓Ιθακήσιοι εἰσορόωσι:
<hom.od 15.521>	καὶ γὰρ πολλὸν ἄριστος ἀνὴρ μέμονέν τε μάλιστα
<hom.od 15.522>	μητέρ' ἐμὴν γαμέειν καὶ ̓Οδυσσῆος γέρας ἕξειν.
<hom.od 15.523>	ἀλλὰ τά γε Ζεὺς οἶδεν ̓Ολύμπιος, αἰθέρι ναίων,
<hom.od 15.524>	εἴ κέ σφι πρὸ γάμοιο τελευτήσει κακὸν ἦμαρ.”

<hom.od 15.525>	ὣς ἄρα οἱ εἰπόντι ἐπέπτατο δεξιὸς ὄρνις,
<hom.od 15.526>	κίρκος, ̓Απόλλωνος ταχὺς ἄγγελος: ἐν δὲ πόδεσσι
<hom.od 15.527>	τίλλε πέλειαν ἔχων, κατὰ δὲ πτερὰ χεῦεν ἔραζε
<hom.od 15.528>	μεσσηγὺς νηός τε καὶ αὐτοῦ Τηλεμάχοιο.
<hom.od 15.529>	τὸν δὲ Θεοκλύμενος ἑτάρων ἀπονόσφι καλέσσας
<hom.od 15.530>	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:

<hom.od 15.531>	“Τηλέμαχ', οὔ τοι ἄνευ θεοῦ ἔπτατο δεξιὸς ὄρνις
<hom.od 15.532>	ἔγνων γάρ μιν ἐσάντα ἰδὼν οἰωνὸν ἐόντα.
<hom.od 15.533>	ὑμετέρου δ' οὐκ ἔστι γένος βασιλεύτερον ἄλλο
<hom.od 15.534>	ἐν δήμῳ ̓Ιθάκης, ἀλλ' ὑμεῖς καρτεροὶ αἰεί.”
<hom.od 15.535>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 15.536>	“αἲ γὰρ τοῦτο, ξεῖνε, ἔπος τετελεσμένον εἴη:
<hom.od 15.537>	τῷ κε τάχα γνοίης φιλότητά τε πολλά τε δῶρα
<hom.od 15.538>	ἐξ ἐμεῦ, ὡς ἄν τίς σε συναντόμενος μακαρίζοι.”

<hom.od 15.539>	ἦ καὶ Πείραιον προσεφώνεε, πιστὸν ἑταῖρον:
<hom.od 15.540>	“Πείραιε Κλυτίδη,  σὺ δέ μοι τά περ ἄλλα μάλιστα
<hom.od 15.541>	πείθῃ ἐμῶν ἑτάρων, οἵ μοι Πύλον εἰς ἅμ' ἕποντο:
<hom.od 15.542>	καὶ νῦν μοι τὸν ξεῖνον ἄγων ἐν δώμασι σοῖσιν
<hom.od 15.543>	ἐνδυκέως φιλέειν καὶ τιέμεν, εἰς ὅ κεν ἔλθω.”

<hom.od 15.544>	τὸν δ' αὖ Πείραιος δουρικλυτὸς ἀντίον ηὔδα:
<hom.od 15.545>	“Τηλέμαχ', εἰ γάρ κεν σὺ πολὺν χρόνον ἐνθάδε μίμνοι,
<hom.od 15.546>	τόνδε τ' ἐγὼ κομιῶ,  ξενίων δέ οἱ οὐ ποθὴ ἔσται.”

<hom.od 15.547>	ὣς εἰπὼν ἐπὶ νηὸς ἔβη, ἐκέλευσε δ' ἑταίρους
<hom.od 15.548>	αὐτούς τ' ἀμβαίνειν ἀνά τε πρυμνήσια λῦσαι.
<hom.od 15.549>	οἱ δ' αἶψ' εἴσβαινον καὶ ἐπὶ κληῖ̈σι καθῖζον.
<hom.od 15.550>	Τηλέμαχος δ' ὑπὸ ποσσὶν ἐδήσατο καλὰ πέδιλα,
<hom.od 15.551>	εἵλετο δ' ἄλκιμον ἔγχος, ἀκαχμένον ὀξέϊ χαλκῷ,
<hom.od 15.552>	νηὸς ἀπ' ἰκριόφιν: τοὶ δὲ πρυμνήσι' ἔλυσαν.
<hom.od 15.553>	οἱ μὲν ἀνώσαντες πλέον ἐς πόλιν, ὡς ἐκέλευσε
<hom.od 15.554>	Τηλέμαχος, φίλος υἱὸς ̓Οδυσσῆος θείοιο:
<hom.od 15.555>	τὸν δ' ὦκα προβιβάντα πόδες φέρον, ὄφρ' ἵκετ' αὐλήν,
<hom.od 15.556>	ἔνθα οἱ ἦσαν ὕες μάλα μυρίαι, ᾗσι συβώτης
<hom.od 15.557>	ἐσθλὸς ἐὼν ἐνίαυεν, ἀνάκτεσιν ἤπια εἰδώς,

<hom.od 16.1>	τὼ δ' αὖτ' ἐν κλισίῃ ̓Οδυσεὺς καὶ δῖος ὑφορβὸς
<hom.od 16.2>	ἐντύνοντο ἄριστον ἅμ' ἠοῖ, κηαμένω πῦρ,
<hom.od 16.3>	ἔκπεμψάν τε νομῆας ἅμ' ἀγρομένοισι σύεσσι:
<hom.od 16.4>	Τηλέμαχον δὲ περίσσαινον κύνες ὑλακόμωροι,
<hom.od 16.5>	οὐδ' ὕλαον προσιόντα.  νόησε δὲ δῖος ̓Οδυσσεὺς
<hom.od 16.6>	σαίνοντάς τε κύνας, περί τε κτύπος ἦλθε ποδοῖϊν.
<hom.od 16.7>	αἶψα δ' ἄρ' Εὔμαιον ἔπεα πτερόεντα προσηύδα:

<hom.od 16.8>	“Εὔμαι', ἦ μάλα τίς τοι ἐλεύσεται ἐνθάδ' ἑταῖρος
<hom.od 16.9>	ἢ καὶ γνώριμος ἄλλος, ἐπεὶ κύνες οὐχ ὑλάουσιν,
<hom.od 16.10>	ἀλλὰ περισσαίνουσι: ποδῶν δ' ὑπὸ δοῦπον ἀκούω.”

<hom.od 16.11>	οὔ πω πᾶν εἴρητο ἔπος, ὅτε οἱ φίλος υἱὸς
<hom.od 16.12>	ἔστη ἐνὶ προθύροισι. ταφὼν δ' ἀνόρουσε συβώτης,
<hom.od 16.13>	ἐκ δ' ἄρα οἱ χειρῶν πέσον ἄγγεα, τοῖς ἐπονεῖτο,
<hom.od 16.14>	κιρνὰς αἴθοπα οἶνον. ὁ δ' ἀντίος ἦλθεν ἄνακτος,
<hom.od 16.15>	κύσσε δέ μιν κεφαλήν τε καὶ ἄμφω φάεα καλὰ
<hom.od 16.16>	χεῖράς τ' ἀμφοτέρας: θαλερὸν δέ οἱ ἔκπεσε δάκρυ.
<hom.od 16.17>	ὡς δὲ πατὴρ ὃν παῖδα φίλα φρονέων ἀγαπάζῃ
<hom.od 16.18>	ἐλθόντ' ἐξ ἀπίης γαίης δεκάτῳ ἐνιαυτῷ,
<hom.od 16.19>	μοῦνον τηλύγετον, τῷ ἔπ' ἄλγεα πολλὰ μογήσῃ,
<hom.od 16.20>	ὣς τότε Τηλέμαχον θεοειδέα δῖος ὑφορβὸς
<hom.od 16.21>	πάντα κύσεν περιφύς, ὡς ἐκ θανάτοιο φυγόντα:
<hom.od 16.22>	καί ῥ' ὀλοφυρόμενος ἔπεα πτερόεντα προσηύδα:

<hom.od 16.23>	“ἦλθες, Τηλέμαχε, γλυκερὸν φάος. οὔ ς' ἔτ' ἐγώ γε
<hom.od 16.24>	ὄψεσθαι ἐφάμην, ἐπεὶ ᾤχεο νηὶ̈ Πύλονδε.
<hom.od 16.25>	ἀλλ' ἄγε νῦν εἴσελθε,  φίλον τέκος, ὄφρα σε θυμῷ
<hom.od 16.26>	τέρψομαι εἰσορόων νέον ἄλλοθεν ἔνδον ἐόντα.
<hom.od 16.27>	οὐ μὲν γάρ τι θάμ' ἀγρὸν ἐπέρχεαι οὐδὲ νομῆας,
<hom.od 16.28>	ἀλλ' ἐπιδημεύεις: ὣς γάρ νύ τοι εὔαδε θυμῷ,
<hom.od 16.29>	ἀνδρῶν μνηστήρων ἐσορᾶν ἀί̈δηλον ὅμιλον.”
<hom.od 16.30>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 16.31>	“ἔσσεται οὕτως, ἄττα: σέθεν δ' ἕνεκ' ἐνθάδ' ἱκάνω,
<hom.od 16.32>	ὄφρα σέ τ' ὀφθαλμοῖσιν ἴδω καὶ μῦθον ἀκούσω,
<hom.od 16.33>	ἤ μοι ἔτ' ἐν μεγάροις μήτηρ μένει, ἦέ τις ἤδη
<hom.od 16.34>	ἀνδρῶν ἄλλος ἔγημεν, ̓Οδυσσῆος δέ που εὐνὴ
<hom.od 16.35>	χήτει ἐνευναίων κάκ' ἀράχνια κεῖται ἔχουσα.”

<hom.od 16.36>	τὸν δ' αὖτε προσέειπε συβώτης, ὄρχαμος ἀνδρῶν:
<hom.od 16.37>	“καὶ λίην κείνη γε μένει τετληότι θυμῷ
<hom.od 16.38>	σοῖσιν ἐνὶ μεγάροισιν: ὀϊζυραὶ δέ οἱ αἰεὶ
<hom.od 16.39>	φθίνουσιν νύκτες τε καὶ ἤματα δάκρυ χεούσῃ.”
<hom.od 16.40>	ὣς ἄρα φωνήσας οἱ ἐδέξατο χάλκεον ἔγχος:
<hom.od 16.41>	αὐτὰρ ὅ γ' εἴσω ἴεν καὶ ὑπέρβη λάϊνον οὐδόν.
<hom.od 16.42>	τῷ δ' ἕδρης ἐπιόντι πατὴρ ὑπόειξεν ̓Οδυσσεύς:
<hom.od 16.43>	Τηλέμαχος δ' ἑτέρωθεν ἐρήτυε φώνησέν τε:

<hom.od 16.44>	“ἧς', ὦ ξεῖν': ἡμεῖς δὲ καὶ ἄλλοθι δήομεν ἕδρην
<hom.od 16.45>	σταθμῷ ἐν ἡμετέρῳ: πάρα δ' ἀνὴρ ὃς καταθήσει.”

<hom.od 16.46>	ὣς φάθ', ὁ δ' αὖτις ἰὼν κατ' ἄρ' ἕζετο: τῷ δὲ συβώτης.
<hom.od 16.47>	χεῦεν ὕπο χλωρὰς ῥῶπας καὶ κῶας ὕπερθεν:
<hom.od 16.48>	ἔνθα καθέζετ' ἔπειτα ̓Οδυσσῆος φίλος υἱός.
<hom.od 16.49>	τοῖσιν δ' αὖ κρειῶν πίνακας παρέθηκε συβώτης
<hom.od 16.50>	ὀπταλέων,  ἅ ῥα τῇ προτέρῃ ὑπέλειπον ἔδοντες,
<hom.od 16.51>	σῖτον δ' ἐσσυμένως παρενήνεεν ἐν κανέοισιν,
<hom.od 16.52>	ἐν δ' ἄρα κισσυβίῳ κίρνη μελιηδέα οἶνον:
<hom.od 16.53>	αὐτὸς δ' ἀντίον ἷζεν ̓Οδυσσῆος θείοιο.
<hom.od 16.54>	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
<hom.od 16.55>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom.od 16.56>	δὴ τότε Τηλέμαχος προσεφώνεε δῖον ὑφορβόν:

<hom.od 16.57>	“ἄττα, πόθεν τοι ξεῖνος ὅδ' ἵκετο; πῶς δέ ἑ ναῦται
<hom.od 16.58>	ἤγαγον εἰς ̓Ιθάκην; τίνες ἔμμεναι εὐχετόωντο;
<hom.od 16.59>	οὐ μὲν γάρ τί ἑ πεζὸν ὀί̈ομαι ἐνθάδ' ἱκέσθαι.”

<hom.od 16.60>	τὸν δ' ἀπαμειβόμενος προσέφης,  Εὔμαιε συβῶτα:
<hom.od 16.61>	“τοιγὰρ ἐγώ τοι, τέκνον, ἀληθέα πάντ' ἀγορεύσω.
<hom.od 16.62>	ἐκ μὲν Κρητάων γένος εὔχεται εὐρειάων,
<hom.od 16.63>	φησὶ δὲ πολλὰ βροτῶν ἐπὶ ἄστεα δινηθῆναι
<hom.od 16.64>	πλαζόμενος: ὣς γάρ οἱ ἐπέκλωσεν τά γε δαίμων.
<hom.od 16.65>	νῦν αὖ Θεσπρωτῶν ἀνδρῶν ἐκ νηὸς ἀποδρὰς
<hom.od 16.66>	ἤλυθ' ἐμὸν πρὸς σταθμόν, ἐγὼ δέ τοι ἐγγυαλίξω:
<hom.od 16.67>	ἔρξον ὅπως ἐθέλεις: ἱκέτης δέ τοι εὔχεται εἶναι.”

<hom.od 16.68>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 16.69>	“Εὔμαι', ἦ μάλα τοῦτο ἔπος θυμαλγὲς ἔειπες:
<hom.od 16.70>	πῶς γὰρ δὴ τὸν ξεῖνον ἐγὼν ὑποδέξομαι οἴκῳ;
<hom.od 16.71>	αὐτὸς μὲν νέος εἰμὶ καὶ οὔ πω χερσὶ πέποιθα
<hom.od 16.72>	ἄνδρ' ἀπαμύνασθαι, ὅτε τις πρότερος χαλεπήνῃ:
<hom.od 16.73>	μητρὶ δ' ἐμῇ δίχα θυμὸς ἐνὶ φρεσὶ μερμηρίζει,
<hom.od 16.74>	ἢ αὐτοῦ παρ' ἐμοί τε μένῃ καὶ δῶμα κομίζῃ,
<hom.od 16.75>	εὐνήν τ' αἰδομένη πόσιος δήμοιό τε φῆμιν,
<hom.od 16.76>	ἦ ἤδη ἅμ' ἕπηται ̓Αχαιῶν ὅς τις ἄριστος
<hom.od 16.77>	μνᾶται ἐνὶ μεγάροισιν ἀνὴρ καὶ πλεῖστα πόρῃσιν.
<hom.od 16.78>	ἀλλ' ἦ τοὶ τὸν ξεῖνον, ἐπεὶ τεὸν ἵκετο δῶμα,
<hom.od 16.79>	ἕσσω μιν χλαῖνάν τε χιτῶνά τε, εἵματα καλά,
<hom.od 16.80>	δώσω δὲ ξίφος ἄμφηκες καὶ ποσσὶ πέδιλα,
<hom.od 16.81>	πέμψω δ' ὅππη μιν κραδίη θυμός τε κελεύει.
<hom.od 16.82>	εἰ δ' ἐθέλεις, σὺ κόμισσον ἐνὶ σταθμοῖσιν ἐρύξας:
<hom.od 16.83>	εἵματα δ' ἐνθάδ' ἐγὼ πέμψω καὶ σῖτον ἅπαντα
<hom.od 16.84>	ἔδμεναι, ὡς ἂν μή σε κατατρύχῃ καὶ ἑταίρους.
<hom.od 16.85>	κεῖσε δ' ἂν οὔ μιν ἐγώ γε μετὰ μνηστῆρας ἐῷμι
<hom.od 16.86>	ἔρχεσθαι: λίην γὰρ ἀτάσθαλον ὕβριν ἔχουσι:
<hom.od 16.87>	μή μιν κερτομέωσιν, ἐμοὶ δ' ἄχος ἔσσεται αἰνόν.
<hom.od 16.88>	πρῆξαι δ' ἀργαλέον τι μετὰ πλεόνεσσιν ἐόντα
<hom.od 16.89>	ἄνδρα καὶ ἴφθιμον, ἐπεὶ ἦ πολὺ φέρτεροί εἰσι.”
<hom.od 16.90>	τὸν δ' αὖτε προσέειπε πολύτλας δῖος ̓Οδυσσεύς:
<hom.od 16.91>	“ὦ φίλ', ἐπεί θήν μοι καὶ ἀμείψασθαι θέμις ἐστίν,
<hom.od 16.92>	ἦ μάλα μευ καταδάπτετ' ἀκούοντος φίλον ἦτορ,
<hom.od 16.93>	οἷά φατε μνηστῆρας ἀτάσθαλα μηχανάασθαι
<hom.od 16.94>	ἐν μεγάροις, ἀέκητι σέθεν τοιούτου ἐόντος.
<hom.od 16.95>	εἰπέ μοι ἠὲ ἑκὼν ὑποδάμνασαι,  ἦ σέ γε λαοὶ
<hom.od 16.96>	ἐχθαίρους' ἀνὰ δῆμον, ἐπισπόμενοι θεοῦ ὀμφῇ,
<hom.od 16.97>	ἦ τι κασιγνήτοις ἐπιμέμφεαι, οἷσί περ ἀνὴρ
<hom.od 16.98>	μαρναμένοισι πέποιθε, καὶ εἰ μέγα νεῖκος ὄρηται.
<hom.od 16.99>	αἲ γάρ ἐγὼν οὕτω νέος εἴην τῷδ' ἐπὶ θυμῷ,
<hom.od 16.100>	ἢ παῖς ἐξ ̓Οδυσῆος ἀμύμονος ἠὲ καὶ αὐτός:
<hom.od 16.102>	αὐτίκ' ἔπειτ' ἀπ' ἐμεῖο κάρη τάμοι ἀλλότριος φώς,
<hom.od 16.103>	εἰ μὴ ἐγὼ κείνοισι κακὸν πάντεσσι γενοίμην,
<hom.od 16.104>	ἐλθὼν ἐς μέγαρον Λαερτιάδεω ̓Οδυσῆος.
<hom.od 16.105>	εἰ δ' αὖ με πληθυῖ δαμασαίατο μοῦνον ἐόντα,
<hom.od 16.106>	βουλοίμην κ' ἐν ἐμοῖσι κατακτάμενος μεγάροισι
<hom.od 16.107>	τεθνάμεν ἢ τάδε γ' αἰὲν ἀεικέα ἔργ' ὁράασθαι,
<hom.od 16.108>	ξείνους τε στυφελιζομένους δμῳάς τε γυναῖκας
<hom.od 16.109>	ῥυστάζοντας ἀεικελίως κατὰ δώματα καλά,
<hom.od 16.110>	καὶ οἶνον διαφυσσόμενον,  καὶ σῖτον ἔδοντας
<hom.od 16.111>	μὰψ αὔτως, ἀτέλεστον, ἀνηνύστῳ ἐπὶ ἔργῳ.”

<hom.od 16.112>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 16.113>	“τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
<hom.od 16.114>	οὔτε τί μοι πᾶς δῆμος ἀπεχθόμενος χαλεπαίνει,
<hom.od 16.115>	οὔτε κασιγνήτοις ἐπιμέμφομαι,  οἷσί περ ἀνὴρ
<hom.od 16.116>	μαρναμένοισι πέποιθε, καὶ εἰ μέγα νεῖκος ὄρηται.
<hom.od 16.117>	ὧδε γὰρ ἡμετέρην γενεὴν μούνωσε Κρονίων:
<hom.od 16.118>	μοῦνον Λαέρτην ̓Αρκείσιος υἱὸν ἔτικτε,
<hom.od 16.119>	μοῦνον δ' αὖτ' ̓Οδυσῆα πατὴρ τέκεν: αὐτὰρ ̓Οδυσσεὺς
<hom.od 16.120>	μοῦνον ἔμ' ἐν μεγάροισι τεκὼν λίπεν οὐδ' ἀπόνητο.
<hom.od 16.121>	τῷ νῦν δυσμενέες μάλα μυρίοι εἴς' ἐνὶ οἴκῳ.
<hom.od 16.122>	ὅσσοι γὰρ νήσοισιν ἐπικρατέουσιν ἄριστοι,
<hom.od 16.123>	Δουλιχίῳ τε Σάμῃ τε καὶ ὑλήεντι Ζακύνθῳ,
<hom.od 16.124>	ἠδ' ὅσσοι κραναὴν ̓Ιθάκην κάτα κοιρανέουσι,
<hom.od 16.125>	τόσσοι μητέρ' ἐμὴν μνῶνται,  τρύχουσι δὲ οἶκον.
<hom.od 16.126>	ἡ δ' οὔτ' ἀρνεῖται στυγερὸν γάμον οὔτε τελευτὴν
<hom.od 16.127>	ποιῆσαι δύναται: τοὶ δὲ φθινύθουσιν ἔδοντες
<hom.od 16.128>	οἶκον ἐμόν: τάχα δή με διαρραίσουσι καὶ αὐτόν.
<hom.od 16.129>	ἀλλ' ἦ τοι μὲν ταῦτα θεῶν ἐν γούνασι κεῖται:
<hom.od 16.130>	ἄττα,  σὺ δ' ἔρχεο θᾶσσον, ἐχέφρονι Πηνελοπείῃ
<hom.od 16.131>	εἴφ' ὅτι οἱ σῶς εἰμὶ καὶ ἐκ Πύλου εἰλήλουθα.
<hom.od 16.132>	αὐτὰρ ἐγὼν αὐτοῦ μενέω, σὺ δὲ δεῦρο νέεσθαι,
<hom.od 16.133>	οἴῃ ἀπαγγείλας: τῶν δ' ἄλλων μή τις ̓Αχαιῶν
<hom.od 16.134>	πευθέσθω: πολλοὶ γὰρ ἐμοὶ κακὰ μηχανόωνται.”

<hom.od 16.135>	τὸν δ' ἀπαμειβόμενος προσέφης,  Εὔμαιε συβῶτα:
<hom.od 16.136>	“γιγνώσκω, φρονέω: τά γε δὴ νοέοντι κελεύεις.
<hom.od 16.137>	ἀλλ' ἄγε μοι τόδε εἰπὲ καὶ ἀτρεκέως κατάλεξον,
<hom.od 16.138>	ἦ καὶ Λαέρτῃ αὐτὴν ὁδὸν ἄγγελος ἔλθω
<hom.od 16.139>	δυσμόρῳ, ὃς τῆος μὲν ̓Οδυσσῆος μέγ' ἀχεύων
<hom.od 16.140>	ἔργα τ' ἐποπτεύεσκε μετὰ δμώων τ' ἐνὶ οἴκῳ
<hom.od 16.141>	πῖνε καὶ ἦσθ', ὅτε θυμὸς ἐνὶ στήθεσσιν ἀνώγοι:
<hom.od 16.142>	αὐτὰρ νῦν, ἐξ οὗ σύ γε ᾤχεο νηὶ̈ Πύλονδε,
<hom.od 16.143>	οὔ πω μίν φασιν φαγέμεν καὶ πιέμεν αὔτως,
<hom.od 16.144>	οὐδ' ἐπὶ ἔργα ἰδεῖν, ἀλλὰ στοναχῇ τε γόῳ τε
<hom.od 16.145>	ἧσται ὀδυρόμενος,  φθινύθει δ' ἀμφ' ὀστεόφι χρώς.”

<hom.od 16.146>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 16.147>	“ἄλγιον, ἀλλ' ἔμπης μιν ἐάσομεν, ἀχνύμενοί περ:
<hom.od 16.148>	εἰ γὰρ πως εἴη αὐτάγρετα πάντα βροτοῖσι,
<hom.od 16.149>	πρῶτόν κεν τοῦ πατρὸς ἑλοίμεθα νόστιμον ἦμαρ.
<hom.od 16.150>	ἀλλὰ σύ γ' ἀγγείλας ὀπίσω κίε,  μηδὲ κατ' ἀγροὺς
<hom.od 16.151>	πλάζεσθαι μετ' ἐκεῖνον: ἀτὰρ πρὸς μητέρα εἰπεῖν
<hom.od 16.152>	ἀμφίπολον ταμίην ὀτρυνέμεν ὅττι τάχιστα
<hom.od 16.153>	κρύβδην: κείνη γὰρ κεν ἀπαγγείλειε γέροντι.”

<hom.od 16.154>	ἦ ῥα καὶ ὦρσε συφορβόν: ὁ δ' εἵλετο χερσὶ πέδιλα,
<hom.od 16.155>	δησάμενος δ' ὑπὸ ποσσὶ πόλινδ' ἴεν. οὐδ' ἄρ' ̓Αθήνην
<hom.od 16.156>	λῆθεν ἀπὸ σταθμοῖο κιὼν Εὔμαιος ὑφορβός,
<hom.od 16.157>	ἀλλ' ἥ γε σχεδὸν ἦλθε: δέμας δ' ἤϊκτο γυναικὶ
<hom.od 16.158>	καλῇ τε μεγάλῃ τε καὶ ἀγλαὰ ἔργα ἰδυίῃ.
<hom.od 16.159>	στῆ δὲ κατ' ἀντίθυρον κλισίης ̓Οδυσῆϊ φανεῖσα:
<hom.od 16.160>	οὐδ' ἄρα Τηλέμαχος ἴδεν ἀντίον οὐδ' ἐνόησεν,
<hom.od 16.161>	οὐ γὰρ πω πάντεσσι θεοὶ φαίνονται ἐναργεῖς,
<hom.od 16.162>	ἀλλ' ̓Οδυσεύς τε κύνες τε ἴδον, καί ῥ' οὐχ ὑλάοντο
<hom.od 16.163>	κνυζηθμῷ δ' ἑτέρωσε διὰ σταθμοῖο φόβηθεν.
<hom.od 16.164>	ἡ δ' ἄρ' ἐπ' ὀφρύσι νεῦσε: νόησε δὲ δῖος ̓Οδυσσεύς,
<hom.od 16.165>	ἐκ δ' ἦλθεν μεγάροιο παρὲκ μέγα τειχίον αὐλῆς,
<hom.od 16.166>	στῆ δὲ πάροιθ' αὐτῆς: τὸν δὲ προσέειπεν ̓Αθήνη:

<hom.od 16.167>	“διογενὲς Λαερτιάδη, πολυμήχαν' ̓Οδυσσεῦ.
<hom.od 16.168>	ἤδη νῦν σῷ παιδὶ ἔπος φάο μηδ' ἐπίκευθε,
<hom.od 16.169>	ὡς ἄν μνηστῆρσιν θάνατον καὶ κῆρ' ἀραρόντε
<hom.od 16.170>	ἔρχησθον προτὶ ἄστυ περικλυτόν: οὐδ' ἐγὼ αὐτὴ
<hom.od 16.171>	δηρὸν ἀπὸ σφῶϊν ἔσομαι μεμαυῖα μάχεσθαι.”

<hom.od 16.172>	ἦ καὶ χρυσείῃ ῥάβδῳ ἐπεμάσσατ' ̓Αθήνη.
<hom.od 16.173>	φᾶρος μέν οἱ πρῶτον ἐϋπλυνὲς ἠδὲ χιτῶνα
<hom.od 16.174>	θῆκ' ἀμφὶ στήθεσσι, δέμας δ' ὤφελλε καὶ ἥβην.
<hom.od 16.175>	ἂψ δὲ μελαγχροιὴς γένετο,  γναθμοὶ δὲ τάνυσθεν,
<hom.od 16.176>	κυάνεαι δ' ἐγένοντο γενειάδες ἀμφὶ γένειον.
<hom.od 16.177>	ἡ μὲν ἄρ' ὣς ἔρξασα πάλιν κίεν: αὐτὰρ ̓Οδυσσεὺς
<hom.od 16.178>	ἤϊεν ἐς κλισίην: θάμβησε δέ μιν φίλος υἱός,
<hom.od 16.179>	ταρβήσας δ' ἑτέρωσε βάλ' ὄμματα, μὴ θεὸς εἴη,
<hom.od 16.180>	καί μιν φωνήσας ἔπεα πτερόεντα προσηύδα:

<hom.od 16.181>	“ἀλλοῖός μοι, ξεῖνε, φάνης νέον ἠὲ πάροιθεν,
<hom.od 16.182>	ἄλλα δὲ εἵματ' ἔχεις, καί τοι χρὼς οὐκέθ' ὁμοῖος.
<hom.od 16.183>	ἦ μάλα τις θεός ἐσσι, τοὶ οὐρανὸν εὐρὺν ἔχουσιν:
<hom.od 16.184>	ἀλλ' ἵληθ', ἵνα τοι κεχαρισμένα δώομεν ἱρὰ
<hom.od 16.185>	ἠδὲ χρύσεα δῶρα,  τετυγμένα: φείδεο δ' ἡμέων”

<hom.od 16.186>	τὸν δ' ἠμείβετ' ἔπειτα πολύτλας δῖος ̓Οδυσσεύς:
<hom.od 16.187>	“οὔ τίς τοι θεός εἰμι: τί μ' ἀθανάτοισιν ἐί̈σκεις;
<hom.od 16.188>	ἀλλὰ πατὴρ τεός εἰμι, τοῦ εἵνεκα σὺ στεναχίζων
<hom.od 16.189>	πάσχεις ἄλγεα πολλά, βίας ὑποδέγμενος ἀνδρῶν.”

<hom.od 16.190>	ὣς ἄρα φωνήσας υἱὸν κύσε,  κὰδ δὲ παρειῶν
<hom.od 16.191>	δάκρυον ἧκε χαμᾶζε: πάρος δ' ἔχε νωλεμὲς αἰεί.
<hom.od 16.192>	Τηλέμαχος δ', οὐ γάρ πω ἐπείθετο ὃν πατέρ' εἶναι,
<hom.od 16.193>	ἐξαῦτίς μιν ἔπεσσιν ἀμειβόμενος προσέειπεν:

<hom.od 16.194>	“οὐ σύ γ' ̓Οδυσσεύς ἐσσι, πατὴρ ἐμός, ἀλλά με δαίμων
<hom.od 16.195>	θέλγει,  ὄφρ' ἔτι μᾶλλον ὀδυρόμενος στεναχίζω.
<hom.od 16.196>	οὐ γάρ πως ἂν θνητὸς ἀνὴρ τάδε μηχανόῳτο
<hom.od 16.197>	ᾧ αὐτοῦ γε νόῳ, ὅτε μὴ θεὸς αὐτὸς ἐπελθὼν
<hom.od 16.198>	ῥηϊδίως ἐθέλων θείη νέον ἠὲ γέροντα.
<hom.od 16.199>	ἦ γάρ τοι νέον ἦσθα γέρων καὶ ἀεικέα ἕσσο:
<hom.od 16.200>	νῦν δὲ θεοῖσιν ἔοικας,  οἳ οὐρανὸν εὐρὺν ἔχουσι.”

<hom.od 16.201>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 16.202>	“Τηλέμαχ', οὔ σε ἔοικε φίλον πατέρ ἔνδον ἐόντα
<hom.od 16.203>	οὔτε τι θαυμάζειν περιώσιον οὔτ' ἀγάασθαι:
<hom.od 16.204>	οὐ μὲν γάρ τοι ἔτ' ἄλλος ἐλεύσεται ἐνθάδ' ̓Οδυσσεύς,
<hom.od 16.205>	ἀλλ' ὅδ' ἐγὼ τοιόσδε,  παθὼν κακά, πολλὰ δ' ἀληθείς,
<hom.od 16.206>	ἤλυθον εἰκοστῷ ἔτεϊ ἐς πατρίδα γαῖαν.
<hom.od 16.207>	αὐτάρ τοι τόδε ἔργον ̓Αθηναίης ἀγελείης,
<hom.od 16.208>	ἥ τέ με τοῖον ἔθηκεν, ὅπως ἐθέλει, δύναται γὰρ,
<hom.od 16.209>	ἄλλοτε μὲν πτωχῷ ἐναλίγκιον, ἄλλοτε δ' αὖτε
<hom.od 16.210>	ἀνδρὶ νέῳ καὶ καλὰ περὶ χροὶ̈ εἵματ' ἔχοντι.
<hom.od 16.211>	ῥηί̈διον δὲ θεοῖσι, τοὶ οὐρανὸν εὐρὺν ἔχουσιν,
<hom.od 16.212>	ἠμὲν κυδῆναι θνητὸν βροτὸν ἠδὲ κακῶσαι.”

<hom.od 16.213>	ὣς ἄρα φωνήσας κατ' ἄρ' ἕζετο, Τηλέμαχος δὲ
<hom.od 16.214>	ἀμφιχυθεὶς πατέρ' ἐσθλὸν ὀδύρετο, δάκρυα λείβων,
<hom.od 16.215>	ἀμφοτέροισι δὲ τοῖσιν ὑφ' ἵμερος ὦρτο γόοιο:
<hom.od 16.216>	κλαῖον δὲ λιγέως, ἀδινώτερον ἤ τ' οἰωνοί,
<hom.od 16.217>	φῆναι ἢ αἰγυπιοὶ γαμψώνυχες, οἷσί τε τέκνα
<hom.od 16.218>	ἀγρόται ἐξείλοντο πάρος πετεηνὰ γενέσθαι:
<hom.od 16.219>	ὣς ἄρα τοί γ' ἐλεεινὸν ὑπ' ὀφρύσι δάκρυον εἶβον.
<hom.od 16.220>	καί νύ κ' ὀδυρομένοισιν ἔδυ φάος ἠελίοιο,
<hom.od 16.221>	εἰ μὴ Τηλέμαχος προσεφώνεεν ὃν πατέρ' αἶψα:

<hom.od 16.222>	“ποίῃ γὰρ νῦν δεῦρο, πάτερ φίλε, νηί̈ σε ναῦται
<hom.od 16.223>	ἤγαγον εἰς ̓Ιθάκην; τίνες ἔμμεναι εὐχετόωντο;
<hom.od 16.224>	οὐ μὲν γάρ τί σε πεζὸν ὀί̈ομαι ἐνθάδ' ἱκέσθαι.”
<hom.od 16.225>	τὸν δ' αὖτε προσέειπε πολύτλας δῖος ̓Οδυσσεύς:
<hom.od 16.226>	“τοιγὰρ ἐγώ τοι, τέκνον, ἀληθείην καταλέξω.
<hom.od 16.227>	Φαίηκές μ' ἄγαγον ναυσίκλυτοι, οἵ τε καὶ ἄλλους
<hom.od 16.228>	ἀνθρώπους πέμπουσιν, ὅτις σφέας εἰσαφίκηται:
<hom.od 16.229>	καί μ' εὕδοντ' ἐν νηὶ̈ θοῇ ἐπὶ πόντον ἄγοντες
<hom.od 16.230>	κάτθεσαν εἰς ̓Ιθάκην,  ἔπορον δέ μοι ἀγλαὰ δῶρα,
<hom.od 16.231>	χαλκόν τε χρυσόν τε ἅλις ἐσθῆτά θ' ὑφαντήν.
<hom.od 16.232>	καὶ τὰ μὲν ἐν σπήεσσι θεῶν ἰότητι κέονται:
<hom.od 16.233>	νῦν αὖ δεῦρ' ἱκόμην ὑποθημοσύνῃσιν ̓Αθήνης,
<hom.od 16.234>	ὄφρα κε δυσμενέεσσι φόνου πέρι βουλεύσωμεν.
<hom.od 16.235>	ἀλλ' ἄγε μοι μνηστῆρας ἀριθμήσας κατάλεξον,
<hom.od 16.236>	ὄφρ' εἰδέω ὅσσοι τε καὶ οἵ τινες ἀνέρες εἰσί:
<hom.od 16.237>	καί κεν ἐμὸν κατὰ θυμὸν ἀμύμονα μερμηρίξας
<hom.od 16.238>	φράσσομαι, ἤ κεν νῶϊ δυνησόμεθ' ἀντιφέρεσθαι
<hom.od 16.239>	μούνω ἄνευθ' ἄλλων, ἦ καὶ διζησόμεθ' ἄλλους.”
<hom.od 16.240>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 16.241>	“ὦ πάτερ, ἦ τοι σεῖο μέγα κλέος αἰὲν ἄκουον,
<hom.od 16.242>	χεῖράς τ' αἰχμητὴν ἔμεναι καὶ ἐπίφρονα βουλήν:
<hom.od 16.243>	ἀλλὰ λίην μέγα εἶπες: ἄγη μ' ἔχει: οὐδέ κεν εἴη
<hom.od 16.244>	ἄνδρε δύω πολλοῖσι καὶ ἰφθίμοισι μάχεσθαι.
<hom.od 16.245>	μνηστήρων δ' οὔτ' ἂρ δεκὰς ἀτρεκὲς οὔτε δύ' οἶαι,
<hom.od 16.246>	ἀλλὰ πολὺ πλέονες: τάχα δ' εἴσεαι ἐνθάδ'  ἀριθμόν.
<hom.od 16.247>	ἐκ μὲν Δουλιχίοιο δύω καὶ πεντήκοντα
<hom.od 16.248>	κοῦροι κεκριμένοι, ἓξ δὲ δρηστῆρες ἕπονται:
<hom.od 16.249>	ἐκ δὲ Σάμης πίσυρές τε καὶ εἴκοσι φῶτες ἔασιν,
<hom.od 16.250>	ἐκ δὲ Ζακύνθου ἔασιν ἐείκοσι κοῦροι ̓Αχαιῶν,
<hom.od 16.251>	ἐκ δ' αὐτῆς ̓Ιθάκης δυοκαίδεκα πάντες ἄριστοι,
<hom.od 16.252>	καί σφιν ἅμ' ἐστὶ Μέδων κῆρυξ καὶ θεῖος ἀοιδὸς
<hom.od 16.253>	καὶ δοιὼ θεράποντε, δαήμονε δαιτροσυνάων.
<hom.od 16.254>	τῶν εἴ κεν πάντων ἀντήσομεν ἔνδον ἐόντων,
<hom.od 16.255>	μὴ πολύπικρα καὶ αἰνὰ βίας ἀποτίσεαι ἐλθών.
<hom.od 16.256>	ἀλλὰ σύ γ', εἰ δύνασαί τιν' ἀμύντορα μερμηρίξαι,
<hom.od 16.257>	φράζευ, ὅ κέν τις νῶϊν ἀμύνοι πρόφρονι θυμῷ.”

<hom.od 16.258>	τὸν δ' αὖτε προσέειπε πολύτλας δῖος ̓Οδυσσεύς:
<hom.od 16.259>	“τοιγὰρ ἐγὼν ἐρέω, σὺ δὲ σύνθεο καί μευ ἄκουσον:
<hom.od 16.260>	καὶ φράσαι ἤ κεν νῶϊν ̓Αθήνη σὺν Διὶ πατρὶ
<hom.od 16.261>	ἀρκέσει, ἦέ τιν' ἄλλον ἀμύντορα μερμηρίξω.”

<hom.od 16.262>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 16.263>	“ἐσθλώ τοι τούτω γ' ἐπαμύντορε, τοὺς ἀγορεύεις,
<hom.od 16.264>	ὕψι περ ἐν νεφέεσσι καθημένω: ὥ τε καὶ ἄλλοις
<hom.od 16.265>	ἀνδράσι τε κρατέουσι καὶ ἀθανάτοισι θεοῖσι.”

<hom.od 16.266>	τὸν δ' αὖτε προσέειπε πολύτλας δῖος ̓Οδυσσεύς:
<hom.od 16.267>	“οὐ μέν τοι κείνω γε πολὺν χρόνον ἀμφὶς ἔσεσθον
<hom.od 16.268>	φυλόπιδος κρατερῆς, ὁπότε μνηστῆρσι καὶ ἡμῖν
<hom.od 16.269>	ἐν μεγάροισιν ἐμοῖσι μένος κρίνηται ̓́Αρηος.
<hom.od 16.270>	ἀλλὰ σὺ μὲν νῦν ἔρχευ ἅμ' ἠοῖ φαινομένηφιν
<hom.od 16.271>	οἴκαδε, καὶ μνηστῆρσιν ὑπερφιάλοισιν ὁμίλει:
<hom.od 16.272>	αὐτὰρ ἐμὲ προτὶ ἄστυ συβώτης ὕστερον ἄξει,
<hom.od 16.273>	πτωχῷ λευγαλέῳ ἐναλίγκιον ἠδὲ γέροντι.
<hom.od 16.274>	εἰ δέ μ' ἀτιμήσουσι δόμον κάτα, σὸν δὲ φίλον κῆρ
<hom.od 16.275>	τετλάτω ἐν στήθεσσι κακῶς πάσχοντος ἐμεῖο,
<hom.od 16.276>	ἤν περ καὶ διὰ δῶμα ποδῶν ἕλκωσι θύραζε
<hom.od 16.277>	ἢ βέλεσι βάλλωσι: σὺ δ' εἰσορόων ἀνέχεσθαι.
<hom.od 16.278>	ἀλλ' ἦ τοι παύεσθαι ἀνωγέμεν ἀφροσυνάων,
<hom.od 16.279>	μειλιχίοις ἐπέεσσι παραυδῶν: οἱ δέ τοι οὔ τι
<hom.od 16.280>	πείσονται: δὴ γάρ σφι παρίσταται αἴσιμον ἦμαρ.
<hom.od 16.281>	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
<hom.od 16.282>	ὁππότε κεν πολύβουλος ἐνὶ φρεσὶ θῇσιν ̓Αθήνη,
<hom.od 16.283>	νεύσω μέν τοι ἐγὼ κεφαλῇ, σὺ δ' ἔπειτα νοήσας
<hom.od 16.284>	ὅσσα τοι ἐν μεγάροισιν ̓Αρήϊα τεύχεα κεῖται
<hom.od 16.285>	ἐς μυχὸν ὑψηλοῦ θαλάμου καταθεῖναι ἀείρας
<hom.od 16.286>	πάντα μάλ': αὐτὰρ μνηστῆρας μαλακοῖς ἐπέεσσι
<hom.od 16.287>	παρφάσθαι, ὅτε κέν σε μεταλλῶσιν ποθέοντες:

<hom.od 16.288>	“ἐκ καπνοῦ κατέθηκ', ἐπεὶ οὐκέτι τοῖσιν ἐῴκει
<hom.od 16.289>	οἷά ποτε Τροίηνδε κιὼν κατέλειπεν ̓Οδυσσεύς,
<hom.od 16.290>	ἀλλὰ κατῄκισται,  ὅσσον πυρὸς ἵκετ' ἀϋτμή.
<hom.od 16.291>	πρὸς δ' ἔτι καὶ τόδε μεῖζον ἐνὶ φρεσὶ θῆκε Κρονίων,
<hom.od 16.292>	μή πως οἰνωθέντες, ἔριν στήσαντες ἐν ὑμῖν,
<hom.od 16.293>	ἀλλήλους τρώσητε καταισχύνητέ τε δαῖτα
<hom.od 16.294>	καὶ μνηστύν: αὐτὸς γὰρ ἐφέλκεται ἄνδρα σίδηρος.”
<hom.od 16.295>	“νῶϊν δ' οἴοισιν δύο φάσγανα καὶ δύο δοῦρε
<hom.od 16.296>	καλλιπέειν καὶ δοιὰ βοάγρια χερσὶν ἑλέσθαι,
<hom.od 16.297>	ὡς ἂν ἐπιθύσαντες ἑλοίμεθα: τοὺς δέ κ' ἔπειτα
<hom.od 16.298>	Παλλὰς ̓Αθηναίη θέλξει καὶ μητίετα Ζεύς.
<hom.od 16.299>	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
<hom.od 16.300>	εἰ ἐτεόν γ' ἐμός ἐσσι καὶ αἵματος ἡμετέροιο,
<hom.od 16.301>	μή τις ἔπειτ' ̓Οδυσῆος ἀκουσάτω ἔνδον ἐόντος,
<hom.od 16.302>	μήτ' οὖν Λαέρτης ἴστω τό γε μήτε συβώτης
<hom.od 16.303>	μήτε τις οἰκήων μήτ' αὐτὴ Πηνελόπεια,
<hom.od 16.304>	ἀλλ' οἶοι σύ τ' ἐγώ τε γυναικῶν γνώομεν ἰθύν:
<hom.od 16.305>	καί κέ τεο δμώων ἀνδρῶν ἔτι πειρηθεῖμεν,
<hom.od 16.306>	ἠμὲν ὅπου τις νῶϊ τίει καὶ δείδιε θυμῷ,
<hom.od 16.307>	ἠδ' ὅτις οὐκ ἀλέγει, σὲ δ' ἀτιμᾷ τοῖον ἐόντα.”

<hom.od 16.308>	τὸν δ' ἀπαμειβόμενος προσεφώνεε φαίδιμος υἱός
<hom.od 16.309>	“ὦ πάτερ, ἦ τοι ἐμὸν θυμὸν καὶ ἔπειτά γ', ὀί̈ω,
<hom.od 16.310>	γνώσεαι: οὐ μὲν γάρ τι χαλιφροσύναι γέ μ' ἔχουσιν:
<hom.od 16.311>	ἀλλ' οὔ τοι τόδε κέρδος ἐγὼν ἔσσεσθαι ὀί̈ω
<hom.od 16.312>	ἡμῖν ἀμφοτέροισι: σὲ δὲ φράζεσθαι ἄνωγα.
<hom.od 16.313>	δηθὰ γὰρ αὔτως εἴσῃ ἑκάστου πειρητίζων,
<hom.od 16.314>	ἔργα μετερχόμενος: τοὶ δ' ἐν μεγάροισιν ἕκηλοι
<hom.od 16.315>	χρήματα δαρδάπτουσιν ὑπέρβιον οὐδ' ἔπι φειδώ.
<hom.od 16.316>	ἀλλ' ἦ τοί σε γυναῖκας ἐγὼ δεδάασθαι ἄνωγα,
<hom.od 16.317>	αἵ τέ ς' ἀτιμάζουσι καὶ αἳ νηλείτιδές εἰσιν:
<hom.od 16.318>	ἀνδρῶν δ' οὐκ ἂν ἐγώ γε κατὰ σταθμοὺς ἐθέλοιμι
<hom.od 16.319>	ἡμέας πειράζειν, ἀλλ' ὕστερα ταῦτα πένεσθαι,
<hom.od 16.320>	εἰ ἐτεόν γέ τι οἶσθα Διὸς τέρας αἰγιόχοιο.”

<hom.od 16.321>	ὣς οἱ μὲν τοιαῦτα πρὸς ἀλλήλους ἀγόρευον,
<hom.od 16.322>	ἡ δ' ἄρ' ἔπειτ' ̓Ιθάκηνδε κατήγετο νηῦς εὐεργής,
<hom.od 16.323>	ἣ φέρε Τηλέμαχον Πυλόθεν καὶ πάντας ἑταίρους.
<hom.od 16.324>	οἱ δ' ὅτε δὴ λιμένος πολυβενθέος ἐντὸς ἵκοντο,
<hom.od 16.325>	νῆα μὲν οἵ γε μέλαιναν ἐπ' ἠπείροιο ἔρυσσαν,
<hom.od 16.326>	τεύχεα δέ σφ' ἀπένεικαν ὑπέρθυμοι θεράποντες,
<hom.od 16.327>	αὐτίκα δ' ἐς Κλυτίοιο φέρον περικαλλέα δῶρα.
<hom.od 16.328>	αὐτὰρ κήρυκα πρόεσαν δόμον εἰς ̓Οδυσῆος,
<hom.od 16.329>	ἀγγελίην ἐρέοντα περίφρονι Πηνελοπείῃ,
<hom.od 16.330>	οὕνεκα Τηλέμαχος μὲν ἐπ' ἀγροῦ,  νῆα δ' ἀνώγει
<hom.od 16.331>	ἄστυδ' ἀποπλείειν, ἵνα μὴ δείσας' ἐνὶ θυμῷ
<hom.od 16.332>	ἰφθίμη βασίλεια τέρεν κατὰ δάκρυον εἴβοι
<hom.od 16.333>	τὼ δὲ συναντήτην κῆρυξ καὶ δῖος ὑφορβὸς
<hom.od 16.334>	τῆς αὐτῆς ἕνεκ' ἀγγελίης, ἐρέοντε γυναικί.
<hom.od 16.335>	ἀλλ' ὅτε δή ῥ' ἵκοντο δόμον θείου βασιλῆος,
<hom.od 16.336>	κῆρυξ μέν ῥα μέσῃσι μετὰ δμῳῇσιν ἔειπεν:
<hom.od 16.337>	“ἤδη τοι, βασίλεια, φίλος πάϊς εἰλήλουθε.”

<hom.od 16.338>	Πηνελοπείῃ δ' εἶπε συβώτης ἄγχι παραστὰς
<hom.od 16.339>	πάνθ' ὅσα οἱ φίλος υἱὸς ἀνώγει μυθήσασθαι.
<hom.od 16.340>	αὐτὰρ ἐπεὶ δὴ πᾶσαν ἐφημοσύνην ἀπέειπε,
<hom.od 16.341>	βῆ ῥ' ἴμεναι μεθ' ὕας, λίπε δ' ἕρκεά τε μέγαρόν τε.

<hom.od 16.342>	μνηστῆρες δ' ἀκάχοντο κατήφησάν τ' ἐνὶ θυμῷ,
<hom.od 16.343>	ἐκ δ' ἦλθον μεγάροιο παρὲκ μέγα τειχίον αὐλῆς,
<hom.od 16.344>	αὐτοῦ δὲ προπάροιθε θυράων ἑδριόωντο.
<hom.od 16.345>	τοῖσιν δ' Εὐρύμαχος,  Πολύβου πάϊς, ἦρχ' ἀγορεύειν:

<hom.od 16.346>	“ὦ φίλοι, ἦ μέγα ἔργον ὑπερφιάλως τετέλεσται
<hom.od 16.347>	Τηλεμάχῳ ὁδὸς ἥδε: φάμεν δέ οἱ οὐ τελέεσθαι.
<hom.od 16.348>	ἀλλ' ἄγε νῆα μέλαιναν ἐρύσσομεν ἥ τις ἀρίστη,
<hom.od 16.349>	ἐς δ' ἐρέτας ἁλιῆας ἀγείρομεν, οἵ κε τάχιστα
<hom.od 16.350>	κείνοις ἀγγείλωσι θοῶς οἶκόνδε νέεσθαι.”

<hom.od 16.351>	οὔ πω πᾶν εἴρηθ', ὅτ' ἄρ' ̓Αμφίνομος ἴδε νῆα,
<hom.od 16.352>	στρεφθεὶς ἐκ χώρης, λιμένος πολυβενθέος ἐντός,
<hom.od 16.353>	ἱστία τε στέλλοντας ἐρετμά τε χερσὶν ἔχοντας.
<hom.od 16.354>	ἡδὺ δ' ἄρ' ἐκγελάσας μετεφώνεεν οἷς ἑτάροισι:

<hom.od 16.355>	“μή τιν' ἔτ' ἀγγελίην ὀτρύνομεν: οἵδε γὰρ ἔνδον.
<hom.od 16.356>	ἤ τίς σφιν τόδ' ἔειπε θεῶν, ἢ εἴσιδον αὐτοὶ
<hom.od 16.357>	νῆα παρερχομένην, τὴν δ' οὐκ ἐδύναντο κιχῆναι.”

<hom.od 16.358>	ὣς ἔφαθ', οἱ δ' ἀνστάντες ἔβαν ἐπὶ θῖνα θαλάσσης,
<hom.od 16.359>	αἶψα δὲ νῆα μέλαιναν ἐπ' ἠπείροιο ἔρυσσαν,
<hom.od 16.360>	τεύχεα δέ σφ' ἀπένεικαν ὑπέρθυμοι θεράποντες.
<hom.od 16.361>	αὐτοὶ δ' εἰς ἀγορὴν κίον ἀθρόοι, οὐδέ τιν' ἄλλον
<hom.od 16.362>	εἴων οὔτε νέων μεταί̈ζειν οὔτε γερόντων.
<hom.od 16.363>	τοῖσιν δ' ̓Αντίνοος μετέφη, Εὐπείθεος υἱός:

<hom.od 16.364>	“ὢ πόποι, ὡς τόνδ' ἄνδρα θεοὶ κακότητος ἔλυσαν.
<hom.od 16.365>	ἤματα μὲν σκοποὶ ἷζον ἐπ' ἄκριας ἠνεμοέσσας
<hom.od 16.366>	αἰὲν ἐπασσύτεροι: ἅμα δ' ἠελίῳ καταδύντι
<hom.od 16.367>	οὔ ποτ' ἐπ' ἠπείρου νύκτ' ἄσαμεν, ἀλλ' ἐνὶ πόντῳ
<hom.od 16.368>	νηὶ̈ θοῇ πλείοντες ἐμίμνομεν ̓Ηῶ δῖαν,
<hom.od 16.369>	Τηλέμαχον λοχόωντες, ἵνα φθίσωμεν ἑλόντες
<hom.od 16.370>	αὐτόν: τὸν δ' ἄρα τῆος ἀπήγαγεν οἴκαδε δαίμων,
<hom.od 16.371>	ἡμεῖς δ' ἐνθάδε οἱ φραζώμεθα λυγρὸν ὄλεθρον
<hom.od 16.372>	Τηλεμάχῳ, μηδ' ἧμας ὑπεκφύγοι: οὐ γὰρ ὀί̈ω
<hom.od 16.373>	τούτου γε ζώοντος ἀνύσσεσθαι τάδε ἔργα.
<hom.od 16.374>	αὐτὸς μὲν γὰρ ἐπιστήμων βουλῇ τε νόῳ τε,
<hom.od 16.375>	λαοὶ δ' οὐκέτι πάμπαν ἐφ' ἡμῖν ἦρα φέρουσιν.
<hom.od 16.376>	ἀλλ' ἄγετε, πρὶν κεῖνον ὁμηγυρίσασθαι ̓Αχαιοὺς
<hom.od 16.377>	εἰς ἀγορήν—οὐ γάρ τι μεθησέμεναί μιν ὀί̈ω,
<hom.od 16.378>	ἀλλ' ἀπομηνίσει, ἐρέει δ' ἐν πᾶσιν ἀναστὰς
<hom.od 16.379>	οὕνεκά οἱ φόνον αἰπὺν ἐράπτομεν οὐδ' ἐκίχημεν:
<hom.od 16.380>	οἱ δ' οὐκ αἰνήσουσιν ἀκούοντες κακὰ ἔργα:
<hom.od 16.381>	μή τι κακὸν ῥέξωσι καὶ ἡμέας ἐξελάσωσι
<hom.od 16.382>	γαίης ἡμετέρης, ἄλλων δ' ἀφικώμεθα δῆμον:
<hom.od 16.383>	ἀλλὰ φθέωμεν ἑλόντες ἐπ' ἀγροῦ νόσφι πόληος
<hom.od 16.384>	ἢ ἐν ὁδῷ: βίοτον δ' αὐτοὶ καὶ κτήματ' ἔχωμεν,
<hom.od 16.385>	δασσάμενοι κατὰ μοῖραν ἐφ' ἡμέας,  οἰκία δ' αὖτε
<hom.od 16.386>	κείνου μητέρι δοῖμεν ἔχειν ἠδ' ὅστις ὀπυίοι.
<hom.od 16.387>	εἰ δ' ὑμῖν ὅδε μῦθος ἀφανδάνει, ἀλλὰ βόλεσθε
<hom.od 16.388>	αὐτόν τε ζώειν καὶ ἔχειν πατρώϊα πάντα,
<hom.od 16.389>	μή οἱ χρήματ' ἔπειτα ἅλις θυμηδέ' ἔδωμεν
<hom.od 16.390>	ἐνθάδ' ἀγειρόμενοι,  ἀλλ' ἐκ μεγάροιο ἕκαστος
<hom.od 16.391>	μνάσθω ἐέδνοισιν διζήμενος: ἡ δέ κ' ἔπειτα
<hom.od 16.392>	γήμαιθ' ὅς κε πλεῖστα πόροι καὶ μόρσιμος ἔλθοι.”

<hom.od 16.393>	ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ.
<hom.od 16.394>	τοῖσιν δ' ̓Αμφίνομος ἀγορήσατο καὶ μετέειπε,
<hom.od 16.395>	Νίσου φαίδιμος υἱός,  ̓Αρητιάδαο ἄνακτος,
<hom.od 16.396>	ὅς ῥ' ἐκ Δουλιχίου πολυπύρου, ποιήεντος,
<hom.od 16.397>	ἡγεῖτο μνηστῆρσι, μάλιστα δὲ Πηνελοπείῃ
<hom.od 16.398>	ἥνδανε μύθοισι: φρεσὶ γὰρ κέχρητ' ἀγαθῇσιν:
<hom.od 16.399>	ὅ σφιν ἐϋφρονέων ἀγορήσατο καὶ μετέειπεν:

<hom.od 16.400>	“ὦ φίλοι,  οὐκ ἂν ἐγώ γε κατακτείνειν ἐθέλοιμι
<hom.od 16.401>	Τηλέμαχον: δεινὸν δὲ γένος βασιλήϊόν ἐστιν
<hom.od 16.402>	κτείνειν: ἀλλὰ πρῶτα θεῶν εἰρώμεθα βουλάς.
<hom.od 16.403>	εἰ μέν κ' αἰνήσωσι Διὸς μεγάλοιο θέμιστες,
<hom.od 16.404>	αὐτός τε κτενέω τούς τ' ἄλλους πάντας ἀνώξω:
<hom.od 16.405>	εἰ δέ κ' ἀποτρωπῶσι θεοί,  παύσασθαι ἄνωγα.”

<hom.od 16.406>	ὣς ἔφατ' ̓Αμφίνομος, τοῖσιν δ' ἐπιήνδανε μῦθος.
<hom.od 16.407>	αὐτίκ' ἔπειτ' ἀνστάντες ἔβαν δόμον εἰς ̓Οδυσῆος,
<hom.od 16.408>	ἐλθόντες δὲ καθῖζον ἐπὶ ξεστοῖσι θρόνοισιν.

<hom.od 16.409>	ἡ δ' αὖτ' ἄλλ' ἐνόησε περίφρων Πηνελόπεια,
<hom.od 16.410>	μνηστήρεσσι φανῆναι ὑπέρβιον ὕβριν ἔχουσι.
<hom.od 16.411>	πεύθετο γὰρ οὗ παιδὸς ἐνὶ μεγάροισιν ὄλεθρον:
<hom.od 16.412>	κῆρυξ γὰρ οἱ ἔειπε Μέδων, ὃς ἐπεύθετο βουλάς.
<hom.od 16.413>	βῆ δ' ἰέναι μέγαρόνδε σὺν ἀμφιπόλοισι γυναιξίν.
<hom.od 16.414>	ἀλλ' ὅτε δὴ μνηστῆρας ἀφίκετο δῖα γυναικῶν,
<hom.od 16.415>	στῆ ῥα παρὰ σταθμὸν τέγεος πύκα ποιητοῖο,
<hom.od 16.416>	ἄντα παρειάων σχομένη λιπαρὰ κρήδεμνα,
<hom.od 16.417>	̓Αντίνοον δ' ἐνένιπεν ἔπος τ' ἔφατ' ἔκ τ' ὀνόμαζεν:

<hom.od 16.418>	“̓Αντίνο', ὕβριν ἔχων, κακομήχανε, καὶ δέ σέ φασιν
<hom.od 16.419>	ἐν δήμῳ ̓Ιθάκης μεθ' ὁμήλικας ἔμμεν ἄριστον
<hom.od 16.420>	βουλῇ καὶ μύθοισι: σὺ δ' οὐκ ἄρα τοῖος ἔησθα.
<hom.od 16.421>	μάργε, τίη δὲ σὺ Τηλεμάχῳ θάνατόν τε μόρον τε
<hom.od 16.422>	ῥάπτεις, οὐδ' ἱκέτας ἐμπάζεαι, οἷσιν ἄρα Ζεὺς
<hom.od 16.423>	μάρτυρος; οὐδ' ὁσίη κακὰ ῥάπτειν ἀλλήλοισιν.
<hom.od 16.424>	ἦ οὐκ οἶσθ' ὅτε δεῦρο πατὴρ τεὸς ἵκετο φεύγων,
<hom.od 16.425>	δῆμον ὑποδείσας;  δὴ γὰρ κεχολώατο λίην,
<hom.od 16.426>	οὕνεκα ληϊστῆρσιν ἐπισπόμενος Ταφίοισιν
<hom.od 16.427>	ἤκαχε Θεσπρωτούς: οἱ δ' ἡμῖν ἄρθμιοι ἦσαν:
<hom.od 16.428>	τόν ῥ' ἔθελον φθῖσαι καὶ ἀπορραῖσαι φίλον ἦτορ
<hom.od 16.429>	ἠδὲ κατὰ ζωὴν φαγέειν μενοεικέα πολλήν:
<hom.od 16.430>	ἀλλ' ̓Οδυσεὺς κατέρυκε καὶ ἔσχεθεν ἱεμένους περ.
<hom.od 16.431>	τοῦ νῦν οἶκον ἄτιμον ἔδεις, μνάᾳ δὲ γυναῖκα
<hom.od 16.432>	παῖδά τ' ἀποκτείνεις, ἐμὲ δὲ μεγάλως ἀκαχίζεις:
<hom.od 16.433>	ἀλλά σε παύσασθαι κέλομαι καὶ ἀνωγέμεν ἄλλους.”

<hom.od 16.434>	τὴν δ' αὖτ' Εὐρύμαχος, Πολύβου πάϊς, ἀντίον ηὔδα:
<hom.od 16.435>	“κούρη ̓Ικαρίοιο,  περίφρον Πηνελόπεια,
<hom.od 16.436>	θάρσει: μή τοι ταῦτα μετὰ φρεσὶ σῇσι μελόντων.
<hom.od 16.437>	οὐκ ἔσθ' οὗτος ἀνὴρ οὐδ' ἔσσεται οὐδὲ γένηται,
<hom.od 16.438>	ὅς κεν Τηλεμάχῳ σῷ υἱέϊ χεῖρας ἐποίσει
<hom.od 16.439>	ζώοντός γ' ἐμέθεν καὶ ἐπὶ χθονὶ δερκομένοιο.
<hom.od 16.440>	ὧδε γὰρ ἐξερέω,  καὶ μὴν τετελεσμένον ἔσται:
<hom.od 16.441>	αἶψά οἱ αἷμα κελαινὸν ἐρωήσει περὶ δουρὶ
<hom.od 16.442>	ἡμετέρῳ, ἐπεὶ ἦ καὶ ἐμὲ πτολίπορθος ̓Οδυσσεὺς
<hom.od 16.443>	πολλάκι γούνασιν οἷσιν ἐφεσσάμενος κρέας ὀπτὸν
<hom.od 16.444>	ἐν χείρεσσιν ἔθηκεν, ἐπέσχε τε οἶνον ἐρυθρόν.
<hom.od 16.445>	τῷ μοι Τηλέμαχος πάντων πολὺ φίλτατός ἐστιν
<hom.od 16.446>	ἀνδρῶν, οὐδέ τί μιν θάνατον τρομέεσθαι ἄνωγα
<hom.od 16.447>	ἔκ γε μνηστήρων: θεόθεν δ' οὐκ ἔστ' ἀλέασθαι.”

<hom.od 16.448>	ὣς φάτο θαρσύνων, τῷ δ' ἤρτυεν αὐτὸς ὄλεθρον.
<hom.od 16.449>	ἡ μὲν ἄρ' εἰσαναβᾶς' ὑπερώϊα σιγαλόεντα
<hom.od 16.450>	κλαῖεν ἔπειτ' ̓Οδυσῆα,  φίλον πόσιν, ὄφρα οἱ ὕπνον
<hom.od 16.451>	ἡδὺν ἐπὶ βλεφάροισι βάλε γλαυκῶπις ̓Αθήνη.

<hom.od 16.452>	ἑσπέριος δ' ̓Οδυσῆϊ καὶ υἱέϊ δῖος ὑφορβὸς
<hom.od 16.453>	ἤλυθεν: οἱ δ' ἄρα δόρπον ἐπισταδὸν ὡπλίζοντο,
<hom.od 16.454>	σῦν ἱερεύσαντες ἐνιαύσιον. αὐτὰρ ̓Αθήνη,
<hom.od 16.455>	ἄγχι παρισταμένη,  Λαερτιάδην ̓Οδυσῆα
<hom.od 16.456>	ῥάβδῳ πεπληγυῖα πάλιν ποίησε γέροντα,
<hom.od 16.457>	λυγρὰ δὲ εἵματα ἕσσε περὶ χροί̈, μή ἑ συβώτης
<hom.od 16.458>	γνοίη ἐσάντα ἰδὼν καὶ ἐχέφρονι Πηνελοπείῃ
<hom.od 16.459>	ἔλθοι ἀπαγγέλλων μηδὲ φρεσὶν εἰρύσσαιτο.
<hom.od 16.460>	τὸν καὶ Τηλέμαχος πρότερος πρὸς μῦθον ἔειπεν:
<hom.od 16.461>	“ἦλθες, δῖ' Εὔμαιε. τί δὴ κλέος ἔστ' ἀνὰ ἄστυ;
<hom.od 16.462>	ἦ ῥ' ἤδη μνηστῆρες ἀγήνορες ἔνδον ἔασιν
<hom.od 16.463>	ἐκ λόχου, ἦ ἔτι μ' αὖτ' εἰρύαται οἴκαδ' ἰόντα;”

<hom.od 16.464>	τὸν δ' ἀπαμειβόμενος προσέφης, Εὔμαιε συβῶτα:
<hom.od 16.465>	“οὐκ ἔμελέν μοι ταῦτα μεταλλῆσαι καὶ ἐρέσθαι
<hom.od 16.466>	ἄστυ καταβλώσκοντα: τάχιστά με θυμὸς ἀνώγει
<hom.od 16.467>	ἀγγελίην εἰπόντα πάλιν δεῦρ' ἀπονέεσθαι.
<hom.od 16.468>	ὡμήρησε δέ μοι παρ' ἑταίρων ἄγγελος ὠκύς,
<hom.od 16.469>	κῆρυξ, ὃς δὴ πρῶτος ἔπος σῇ μητρὶ ἔειπεν.
<hom.od 16.470>	ἄλλο δέ τοι τό γε οἶδα: τὸ γὰρ ἴδον ὀφθαλμοῖσιν.
<hom.od 16.471>	ἤδη ὑπὲρ πόλιος, ὅθι θ' ̔́Ερμαιος λόφος ἐστίν,
<hom.od 16.472>	ἦα κιών, ὅτε νῆα θοὴν ἰδόμην κατιοῦσαν
<hom.od 16.473>	ἐς λιμέν' ἡμέτερον: πολλοὶ δ' ἔσαν ἄνδρες ἐν αὐτῇ,
<hom.od 16.474>	βεβρίθει δὲ σάκεσσι καὶ ἔγχεσιν ἀμφιγύοισι:
<hom.od 16.475>	καὶ σφέας ὠί̈σθην τοὺς ἔμμεναι, οὐδέ τι οἶδα.”

<hom.od 16.476>	ὣς φάτο, μείδησεν δ' ἱερὴ ἲς Τηλεμάχοιο
<hom.od 16.477>	ἐς πατέρ' ὀφθαλμοῖσιν ἰδών, ἀλέεινε δ' ὑφορβόν.

<hom.od 16.478>	οἱ δ' ἐπεὶ οὖν παύσαντο πόνου τετύκοντό τε δαῖτα,
<hom.od 16.479>	δαίνυντ', οὐδέ τι θυμὸς ἐδεύετο δαιτὸς ἐί̈σης.
<hom.od 16.480>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom.od 16.481>	κοίτου τε μνήσαντο καὶ ὕπνου δῶρον ἕλοντο.

<hom.od 17.1>	ἦμος δ' ἠριγένεια φάνη ῥοδοδάκτυλος ̓Ηώς,
<hom.od 17.2>	δὴ τότ' ἔπειθ' ὑπὸ ποσσὶν ἐδήσατο καλὰ πέδιλα
<hom.od 17.3>	Τηλέμαχος, φίλος υἱὸς ̓Οδυσσῆος θείοιο,
<hom.od 17.4>	εἵλετο δ' ἄλκιμον ἔγχος, ὅ οἱ παλάμηφιν ἀρήρει,
<hom.od 17.5>	ἄστυδε ἱέμενος,  καὶ ἑὸν προσέειπε συβώτην:

<hom.od 17.6>	“ἄττ', ἦ τοι μὲν ἐγὼν εἶμ' ἐς πόλιν, ὄφρα με μήτηρ
<hom.od 17.7>	ὄψεται: οὐ γάρ μιν πρόσθεν παύσεσθαι ὀί̈ω
<hom.od 17.8>	κλαυθμοῦ τε στυγεροῖο γόοιό τε δακρυόεντος,
<hom.od 17.9>	πρίν γ' αὐτόν με ἴδηται: ἀτὰρ σοί γ' ὧδ' ἐπιτέλλω.
<hom.od 17.10>	τὸν ξεῖνον δύστηνον ἄγ' ἐς πόλιν,  ὄφρ' ἂν ἐκεῖθι
<hom.od 17.11>	δαῖτα πτωχεύῃ: δώσει δέ οἱ ὅς κ' ἐθέλῃσι
<hom.od 17.12>	πύρνον καὶ κοτύλην: ἐμὲ δ' οὔ πως ἔστιν ἅπαντας
<hom.od 17.13>	ἀνθρώπους ἀνέχεσθαι, ἔχοντά περ ἄλγεα θυμῷ:
<hom.od 17.14>	ὁ ξεῖνος δ' εἴ περ μάλα μηνίει, ἄλγιον αὐτῷ
<hom.od 17.15>	ἔσσεται: ἦ γὰρ ἐμοὶ φίλ' ἀληθέα μυθήσασθαι.”

<hom.od 17.16>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 17.17>	“ὦ φίλος, οὐδέ τοι αὐτὸς ἐρύκεσθαι μενεαίνω:
<hom.od 17.18>	πτωχῷ βέλτερόν ἐστι κατὰ πτόλιν ἠὲ κατ' ἀγροὺς
<hom.od 17.19>	δαῖτα πτωχεύειν: δώσει δέ μοι ὅς κ' ἐθέλῃσιν.
<hom.od 17.20>	οὐ γὰρ ἐπὶ σταθμοῖσι μένειν ἔτι τηλίκος εἰμί,
<hom.od 17.21>	ὥστ' ἐπιτειλαμένῳ σημάντορι πάντα πιθέσθαι.
<hom.od 17.22>	ἀλλ' ἔρχευ: ἐμὲ δ' ἄξει ἀνὴρ ὅδε, τὸν σὺ κελεύεις,
<hom.od 17.23>	αὐτίκ' ἐπεί κε πυρὸς θερέω ἀλέη τε γένηται.
<hom.od 17.24>	αἰνῶς γὰρ τάδε εἵματ' ἔχω κακά: μή με δαμάσσῃ
<hom.od 17.25>	στίβη ὑπηοίη: ἕκαθεν δέ τε ἄστυ φάτ' εἶναι.”

<hom.od 17.26>	ὣς φάτο, Τηλέμαχος δὲ διὰ σταθμοῖο βεβήκει,
<hom.od 17.27>	κραιπνὰ ποσὶ προβιβάς, κακὰ δὲ μνηστῆρσι φύτευεν.
<hom.od 17.28>	αὐτὰρ ἐπεί ῥ' ἵκανε δόμους εὖ ναιετάοντας,
<hom.od 17.29>	ἔγχος μέν ῥ' ἔστησε φέρων πρὸς κίονα μακρήν,
<hom.od 17.30>	αὐτὸς δ' εἴσω ἴεν καὶ ὑπέρβη λάϊνον οὐδόν.

<hom.od 17.31>	τὸν δὲ πολὺ πρώτη εἶδε τροφὸς Εὐρύκλεια,
<hom.od 17.32>	κώεα καστορνῦσα θρόνοις ἔνι δαιδαλέοισι,
<hom.od 17.33>	δακρύσασα δ' ἔπειτ' ἰθὺς κίεν: ἀμφὶ δ' ἄρ' ἄλλαι
<hom.od 17.34>	δμῳαὶ ̓Οδυσσῆος ταλασίφρονος ἠγερέθοντο,
<hom.od 17.35>	καὶ κύνεον ἀγαπαζόμεναι κεφαλήν τε καὶ ὤμους.

<hom.od 17.36>	ἡ δ' ἴεν ἐκ θαλάμοιο περίφρων Πηνελόπεια,
<hom.od 17.37>	̓Αρτέμιδι ἰκέλη ἠὲ χρυσέῃ ̓Αφροδίτῃ,
<hom.od 17.38>	ἀμφὶ δὲ παιδὶ φίλῳ βάλε πήχεε δακρύσασα,
<hom.od 17.39>	κύσσε δέ μιν κεφαλήν τε καὶ ἄμφω φάεα καλά,
<hom.od 17.40>	καί ῥ' ὀλοφυρομένη ἔπεα πτερόεντα προσηύδα:

<hom.od 17.41>	“ἦλθες, Τηλέμαχε, γλυκερὸν φάος. οὔ ς' ἔτ' ἐγώ γε
<hom.od 17.42>	ὄψεσθαι ἐφάμην, ἐπεὶ ᾤχεο νηὶ̈ Πύλονδε
<hom.od 17.43>	λάθρη, ἐμεῦ ἀέκητι, φίλου μετὰ πατρὸς ἀκουήν.
<hom.od 17.44>	ἀλλ' ἄγε μοι κατάλεξον ὅπως ἤντησας ὀπωπῆς.”
<hom.od 17.45>	τὴν δ' αὖ Τηλέμαχος πεπνυμένος ἀντίον ηὔδα:
<hom.od 17.46>	“μῆτερ ἐμή, μή μοι γόον ὄρνυθι μηδέ μοι ἦτορ
<hom.od 17.47>	ἐν στήθεσσιν ὄρινε φυγόντι περ αἰπὺν ὄλεθρον:
<hom.od 17.48>	ἀλλ' ὑδρηναμένη, καθαρὰ χροὶ̈ εἵμαθ' ἑλοῦσα,
<hom.od 17.49>	εἰς ὑπερῷ' ἀναβᾶσα σὺν ἀμφιπόλοισι γυναιξὶν
<hom.od 17.50>	εὔχεο πᾶσι θεοῖσι τεληέσσας ἑκατόμβας
<hom.od 17.51>	ῥέξειν, αἴ κέ ποθι Ζεὺς ἄντιτα ἔργα τελέσσῃ.
<hom.od 17.52>	αὐτὰρ ἐγὼν ἀγορὴν ἐσελεύσομαι, ὄφρα καλέσσω
<hom.od 17.53>	ξεῖνον, ὅτις μοι κεῖθεν ἅμ' ἕσπετο δεῦρο κιόντι.
<hom.od 17.54>	τὸν μὲν ἐγὼ προὔπεμψα σὺν ἀντιθέοις ἑτάροισι,
<hom.od 17.55>	Πείραιον δέ μιν ἠνώγεα προτὶ οἶκον ἄγοντα
<hom.od 17.56>	ἐνδυκέως φιλέειν καὶ τιέμεν, εἰς ὅ κεν ἔλθω.”

<hom.od 17.57>	ὣς ἄρ' ἐφώνησεν, τῇ δ' ἄπτερος ἔπλετο μῦθος.
<hom.od 17.58>	ἡ δ' ὑδρηναμένη, καθαρὰ χροὶ̈ εἵμαθ' ἑλοῦσα,
<hom.od 17.59>	εὔχετο πᾶσι θεοῖσι τεληέσσας ἑκατόμβας
<hom.od 17.60>	ῥέξειν,  αἴ κέ ποθι Ζεὺς ἄντιτα ἔργα τελέσσῃ.

<hom.od 17.61>	Τηλέμαχος δ' ἄρ' ἔπειτα διὲκ μεγάροιο βεβήκει
<hom.od 17.62>	ἔγχος ἔχων: ἅμα τῷ γε δύω κύνες  ἀργοὶ ἕποντο.
<hom.od 17.63>	θεσπεσίην δ' ἄρα τῷ γε χάριν κατέχευεν ̓Αθήνη:
<hom.od 17.64>	τὸν δ' ἄρα πάντες λαοὶ ἐπερχόμενον θηεῦντο.
<hom.od 17.65>	ἀμφὶ δέ μιν μνηστῆρες ἀγήνορες ἠγερέθοντο
<hom.od 17.66>	ἔσθλ' ἀγορεύοντες, κακὰ δὲ φρεσὶ βυσσοδόμευον.
<hom.od 17.67>	αὐτὰρ ὁ τῶν μὲν ἔπειτα ἀλεύατο πουλὺν ὅμιλον,
<hom.od 17.68>	ἀλλ' ἵνα Μέντωρ ἧστο καὶ ̓́Αντιφος ἠδ' ̔Αλιθέρσης,
<hom.od 17.69>	οἵ τε οἱ ἐξ ἀρχῆς πατρώϊοι ἦσαν ἑταῖροι,
<hom.od 17.70>	ἔνθα καθέζετ' ἰών: τοὶ δ' ἐξερέεινον ἕκαστα.
<hom.od 17.71>	τοῖσι δὲ Πείραιος δουρικλυτὸς ἐγγύθεν ἦλθεν
<hom.od 17.72>	ξεῖνον ἄγων ἀγορήνδε διὰ πτόλιν: οὐδ' ἄρ' ἔτι δὴν
<hom.od 17.73>	Τηλέμαχος ξείνοιο ἑκὰς τράπετ', ἀλλὰ παρέστη.
<hom.od 17.74>	τὸν καὶ Πείραιος πρότερος πρὸς μῦθον ἔειπε:

<hom.od 17.75>	“Τηλέμαχ', αἶψ' ὄτρυνον ἐμὸν ποτὶ δῶμα γυναῖκας,
<hom.od 17.76>	ὥς τοι δῶρ' ἀποπέμψω,  ἅ τοι Μενέλαος ἔδωκε.”

<hom.od 17.77>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 17.78>	“Πείραι', οὐ γάρ τ' ἴδμεν ὅπως ἔσται τάδε ἔργα.
<hom.od 17.79>	εἴ κεν ἐμὲ μνηστῆρες ἀγήνορες ἐν μεγάροισι
<hom.od 17.80>	λάθρη κτείναντες πατρώϊα πάντα δάσωνται,
<hom.od 17.81>	αὐτὸν ἔχοντά σε βούλομ' ἐπαυρέμεν, ἤ τινα τῶνδε:
<hom.od 17.82>	εἰ δέ κ' ἐγὼ τούτοισι φόνον καὶ κῆρα φυτεύσω,
<hom.od 17.83>	δὴ τότε μοι χαίροντι φέρειν πρὸς δώματα χαίρων.”

<hom.od 17.84>	ὣς εἰπὼν ξεῖνον ταλαπείριον ἦγεν ἐς οἶκον.
<hom.od 17.85>	αὐτὰρ ἐπεί ῥ' ἵκοντο δόμους εὖ ναιετάοντας,
<hom.od 17.86>	χλαίνας μὲν κατέθεντο κατὰ κλισμούς τε θρόνους τε,
<hom.od 17.87>	ἐς δ' ἀσαμίνθους βάντες ἐϋξέστας λούσαντο.
<hom.od 17.88>	τοὺς δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,
<hom.od 17.89>	ἀμφὶ δ' ἄρα χλαίνας οὔλας βάλον ἠδὲ χιτῶνας,
<hom.od 17.90>	ἔκ ῥ' ἀσαμίνθων βάντες ἐπὶ κλισμοῖσι καθῖζον.
<hom.od 17.91>	χέρνιβα δ' ἀμφίπολος προχόῳ ἐπέχευε φέρουσα
<hom.od 17.92>	καλῇ χρυσείῃ, ὑπὲρ ἀργυρέοιο λέβητος,
<hom.od 17.93>	νίψασθαι: παρὰ δὲ ξεστὴν ἐτάνυσσε τράπεζαν.
<hom.od 17.94>	σῖτον δ' αἰδοίη ταμίη παρέθηκε φέρουσα,
<hom.od 17.95>	εἴδατα πόλλ' ἐπιθεῖσα,  χαριζομένη παρεόντων.
<hom.od 17.96>	μήτηρ δ' ἀντίον ἷζε παρὰ σταθμὸν μεγάροιο
<hom.od 17.97>	κλισμῷ κεκλιμένη, λέπτ' ἠλάκατα στρωφῶσα.
<hom.od 17.98>	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον,
<hom.od 17.99>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom.od 17.100>	τοῖσι δὲ μύθων ἦρχε περίφρων Πηνελόπεια:

<hom.od 17.101>	“Τηλέμαχ', ἦ τοι ἐγὼν ὑπερώϊον εἰσαναβᾶσα
<hom.od 17.102>	λέξομαι εἰς εὐνήν, ἥ μοι στονόεσσα τέτυκται,
<hom.od 17.103>	αἰεὶ δάκρυς' ἐμοῖσι πεφυρμένη, ἐξ οὗ ̓Οδυσσεὺς
<hom.od 17.104>	ᾤχεθ' ἅμ' ̓Ατρεί̈δῃσιν ἐς ̓́Ιλιον: οὐδέ μοι ἔτλης,
<hom.od 17.105>	πρὶν ἐλθεῖν μνηστῆρας ἀγήνορας ἐς τόδε δῶμα,
<hom.od 17.106>	νόστον σοῦ πατρὸς σάφα εἰπέμεν, εἴ που ἄκουσας.”

<hom.od 17.107>	τὴν δ' αὖ Τηλέμαχος πεπνυμένος ἀντίον ηὔδα:
<hom.od 17.108>	“τοιγὰρ ἐγώ τοι, μῆτερ, ἀληθείην καταλέξω.
<hom.od 17.109>	ᾠχόμεθ' ἔς τε Πύλον καὶ Νέστορα, ποιμένα λαῶν:
<hom.od 17.110>	δεξάμενος δέ με κεῖνος ἐν ὑψηλοῖσι δόμοισιν
<hom.od 17.111>	ἐνδυκέως ἐφίλει, ὡς εἴ τε πατὴρ ἑὸν υἱὸν
<hom.od 17.112>	ἐλθόντα χρόνιον νέον ἄλλοθεν: ὣς ἐμὲ κεῖνος
<hom.od 17.113>	ἐνδυκέως ἐκόμιζε σὺν υἱάσι κυδαλίμοισιν.
<hom.od 17.114>	αὐτὰρ ̓Οδυσσῆος ταλασίφρονος οὔ ποτ' ἔφασκεν,
<hom.od 17.115>	ζωοῦ οὐδὲ θανόντος,  ἐπιχθονίων τευ ἀκοῦσαι:
<hom.od 17.116>	ἀλλά μ' ἐς ̓Ατρεί̈δην, δουρικλειτὸν Μενέλαον,
<hom.od 17.117>	ἵπποισι προὔπεμψε καὶ ἅρμασι κολλητοῖσιν.
<hom.od 17.118>	ἔνθ' ἴδον ̓Αργείην ̔Ελένην, ἧς εἵνεκα πολλὰ
<hom.od 17.119>	̓Αργεῖοι Τρῶές τε θεῶν ἰότητι μόγησαν.
<hom.od 17.120>	εἴρετο δ' αὐτίκ' ἔπειτα βοὴν ἀγαθὸς Μενέλαος
<hom.od 17.121>	ὅττευ χρηί̈ζων ἱκόμην Λακεδαίμονα δῖαν:
<hom.od 17.122>	αὐτὰρ ἐγὼ τῷ πᾶσαν ἀληθείην κατέλεξα:
<hom.od 17.123>	καὶ τότε δή με ἔπεσσιν ἀμειβόμενος προσέειπεν:

<hom.od 17.124>	“ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ
<hom.od 17.125>	ἤθελον εὐνηθῆναι,  ἀνάλκιδες αὐτοὶ ἐόντες.
<hom.od 17.126>	ὡς δ' ὁπότ' ἐν ξυλόχῳ ἔλαφος κρατεροῖο λέοντος
<hom.od 17.127>	νεβροὺς κοιμήσασα νεηγενέας γαλαθηνοὺς
<hom.od 17.128>	κνημοὺς ἐξερέῃσι καὶ ἄγκεα ποιήεντα
<hom.od 17.129>	βοσκομένη, ὁ δ' ἔπειτα ἑὴν εἰσήλυθεν εὐνήν,
<hom.od 17.130>	ἀμφοτέροισι δὲ τοῖσιν ἀεικέα πότμον ἐφῆκεν,
<hom.od 17.131>	ὣς ̓Οδυσεὺς κείνοισιν ἀεικέα πότμον ἐφήσει.
<hom.od 17.132>	αἲ γάρ, Ζεῦ τε πάτερ καὶ ̓Αθηναίη καὶ ̓́Απολλον,
<hom.od 17.133>	τοῖος ἐὼν οἷός ποτ' ἐϋκτιμένῃ ἐνὶ Λέσβῳ
<hom.od 17.134>	ἐξ ἔριδος Φιλομηλεί̈δῃ ἐπάλαισεν ἀναστάς,
<hom.od 17.135>	κὰδ δ' ἔβαλε κρατερῶς,  κεχάροντο δὲ πάντες ̓Αχαιοί,
<hom.od 17.136>	τοῖος ἐὼν μνηστῆρσιν ὁμιλήσειεν ̓Οδυσσεύς:
<hom.od 17.137>	πάντες κ' ὠκύμοροί τε γενοίατο πικρόγαμοί τε.
<hom.od 17.138>	ταῦτα δ' ἅ μ' εἰρωτᾷς καὶ λίσσεαι, οὐκ ἂν ἐγώ γε
<hom.od 17.139>	ἄλλα παρὲξ εἴποιμι παρακλιδὸν οὐδ' ἀπατήσω,
<hom.od 17.140>	ἀλλὰ τὰ μέν μοι ἔειπε γέρων ἅλιος νημερτής,
<hom.od 17.141>	τῶν οὐδέν τοι ἐγὼ κρύψω ἔπος οὐδ' ἐπικεύσω.
<hom.od 17.142>	φῆ μιν ὅ γ' ἐν νήσῳ ἰδέειν κρατέρ' ἄλγε' ἔχοντα,
<hom.od 17.143>	νύμφης ἐν μεγάροισι Καλυψοῦς, ἥ μιν ἀνάγκῃ
<hom.od 17.144>	ἴσχει: ὁ δ' οὐ δύναται ἣν πατρίδα γαῖαν ἱκέσθαι.
<hom.od 17.145>	οὐ γάρ οἱ πάρα νῆες ἐπήρετμοι καὶ ἑταῖροι,
<hom.od 17.146>	οἵ κέν μιν πέμποιεν ἐπ' εὐρέα νῶτα θαλάσσης”

<hom.od 17.147>	“ὣς ἔφατ' ̓Ατρεί̈δης, δουρικλειτὸς Μενέλαος.
<hom.od 17.148>	ταῦτα τελευτήσας νεόμην: ἔδοσαν δέ μοι οὖρον
<hom.od 17.149>	ἀθάνατοι, τοί μ' ὦκα φίλην ἐς πατρίδ' ἔπεμψαν.”

<hom.od 17.150>	ὣς φάτο,  τῇ δ' ἄρα θυμὸν ἐνὶ στήθεσσιν ὄρινε.
<hom.od 17.151>	τοῖσι δὲ καὶ μετέειπε Θεοκλύμενος θεοειδής:

<hom.od 17.152>	“ὦ γύναι αἰδοίη Λαερτιάδεω ̓Οδυσῆος,
<hom.od 17.153>	ἦ τοι ὅ γ' οὐ σάφα οἶδεν, ἐμεῖο δὲ σύνθεο μῦθον:
<hom.od 17.154>	ἀτρεκέως γάρ σοι μαντεύσομαι οὐδ' ἐπικεύσω:
<hom.od 17.155>	ἴστω νῦν Ζεὺς πρῶτα θεῶν,  ξενίη τε τράπεζα
<hom.od 17.156>	ἱστίη τ' ̓Οδυσῆος ἀμύμονος, ἣν ἀφικάνω,
<hom.od 17.157>	ὡς ἦ τοι ̓Οδυσεὺς ἤδη ἐν πατρίδι γαίῃ,
<hom.od 17.158>	ἥμενος ἢ ἕρπων, τάδε πευθόμενος κακὰ ἔργα,
<hom.od 17.159>	ἔστιν, ἀτὰρ μνηστῆρσι κακὸν πάντεσσι φυτεύει:
<hom.od 17.160>	τοῖον ἐγὼν οἰωνὸν ἐϋσσέλμου ἐπὶ νηὸς
<hom.od 17.161>	ἥμενος ἐφρασάμην καὶ Τηλεμάχῳ ἐγεγώνευν.”

<hom.od 17.162>	τὸν δ' αὖτε προσέειπε περίφρων Πηνελόπεια:
<hom.od 17.163>	“αἲ γὰρ τοῦτο, ξεῖνε, ἔπος τετελεσμένον εἴη:
<hom.od 17.164>	τῷ κε τάχα γνοίης φιλότητά τε πολλά τε δῶρα
<hom.od 17.165>	ἐξ ἐμεῦ,  ὡς ἄν τίς σε συναντόμενος μακαρίζοι.”

<hom.od 17.166>	ὣς οἱ μὲν τοιαῦτα πρὸς ἀλλήλους ἀγόρευον,
<hom.od 17.167>	μνηστῆρες δὲ πάροιθεν ̓Οδυσσῆος μεγάροιο
<hom.od 17.168>	δίσκοισιν τέρποντο καὶ αἰγανέῃσιν ἱέντες,
<hom.od 17.169>	ἐν τυκτῷ δαπέδῳ, ὅθι περ πάρος ὕβριν ἔχοντες.
<hom.od 17.170>	ἀλλ' ὅτε δὴ δείπνηστος ἔην καὶ ἐπήλυθε μῆλα
<hom.od 17.171>	πάντοθεν ἐξ ἀγρῶν, οἱ δ' ἤγαγον οἳ τὸ πάρος περ,
<hom.od 17.172>	καὶ τότε δή σφιν ἔειπε Μέδων: ὃς γάρ ῥα μάλιστα
<hom.od 17.173>	ἥνδανε κηρύκων, καὶ σφιν παρεγίγνετο δαιτί:

<hom.od 17.174>	“κοῦροι, ἐπεὶ δὴ πάντες ἐτέρφθητε φρέν' ἀέθλοις,
<hom.od 17.175>	ἔρχεσθε πρὸς δώμαθ',  ἵν' ἐντυνώμεθα δαῖτα:
<hom.od 17.176>	οὐ μὲν γάρ τι χέρειον ἐν ὥρῃ δεῖπνον ἑλέσθαι.”

<hom.od 17.177>	ὣς ἔφαθ', οἱ δ' ἀνστάντες ἔβαν πείθοντό τε μύθῳ.
<hom.od 17.178>	αὐτὰρ ἐπεί ῥ' ἵκοντο δόμους εὖ ναιετάοντας,
<hom.od 17.179>	χλαίνας μὲν κατέθεντο κατὰ κλισμούς τε θρόνους τε,
<hom.od 17.180>	οἱ δ' ἱέρευον ὄϊς μεγάλους καὶ πίονας αἶγας,
<hom.od 17.181>	ἵρευον δὲ σύας σιάλους καὶ βοῦν ἀγελαίην,
<hom.od 17.182>	δαῖτ' ἐντυνόμενοι. τοὶ δ' ἐξ ἀγροῖο πόλινδε
<hom.od 17.183>	ὠτρύνοντ' ̓Οδυσεύς τ' ἰέναι καὶ δῖος ὑφορβός.
<hom.od 17.184>	τοῖσι δὲ μύθων ἦρχε συβώτης, ὄρχαμος ἀνδρῶν:

<hom.od 17.185>	“ξεῖν',  ἐπεὶ ἂρ δὴ ἔπειτα πόλινδ' ἰέναι μενεαίνεις
<hom.od 17.186>	σήμερον, ὡς ἐπέτελλεν ἄναξ ἐμός—ἦ ς' ἂν ἐγώ γε
<hom.od 17.187>	αὐτοῦ βουλοίμην σταθμῶν ῥυτῆρα λιπέσθαι:
<hom.od 17.188>	ἀλλὰ τὸν αἰδέομαι καὶ δείδια, μή μοι ὀπίσσω
<hom.od 17.189>	νεικείῃ: χαλεπαὶ δέ τ' ἀνάκτων εἰσὶν ὁμοκλαί—
<hom.od 17.190>	ἀλλ' ἄγε νῦν ἴομεν: δὴ γὰρ μέμβλωκε μάλιστα
<hom.od 17.191>	ἦμαρ, ἀτὰρ τάχα τοι ποτὶ ἕσπερα ῥίγιον ἔσται.”

<hom.od 17.192>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 17.193>	“γιγνώσκω, φρονέω: τά γε δὴ νοέοντι κελεύεις.
<hom.od 17.194>	ἀλλ' ἴομεν, σὺ δ' ἔπειτα διαμπερὲς ἡγεμόνευε.
<hom.od 17.195>	δὸς δέ μοι,  εἴ ποθί τοι ῥόπαλον τετμημένον ἐστίν,
<hom.od 17.196>	σκηρίπτεσθ', ἐπεὶ ἦ φατ' ἀρισφαλέ' ἔμμεναι οὐδόν.”

<hom.od 17.197>	ἦ ῥα καὶ ἀμφ' ὤμοισιν ἀεικέα βάλλετο πήρην,
<hom.od 17.198>	πυκνὰ ῥωγαλέην: ἐν δὲ στρόφος ἦεν ἀορτήρ:
<hom.od 17.199>	Εὔμαιος δ' ἄρα οἱ σκῆπτρον θυμαρὲς ἔδωκε.
<hom.od 17.200>	τὼ βήτην,  σταθμὸν δὲ κύνες καὶ βώτορες ἄνδρες
<hom.od 17.201>	ῥύατ' ὄπισθε μένοντες: ὁ δ' ἐς πόλιν ἦγεν ἄνακτα
<hom.od 17.202>	πτωχῷ λευγαλέῳ ἐναλίγκιον ἠδὲ γέροντι,
<hom.od 17.203>	σκηπτόμενον: τὰ δὲ λυγρὰ περὶ χροὶ̈ εἵματα ἕστο.

<hom.od 17.204>	ἀλλ' ὅτε δὴ στείχοντες ὁδὸν κάτα παιπαλόεσσαν
<hom.od 17.205>	ἄστεος ἐγγὺς ἔσαν καὶ ἐπὶ κρήνην ἀφίκοντο
<hom.od 17.206>	τυκτὴν καλλίροον, ὅθεν ὑδρεύοντο πολῖται,
<hom.od 17.207>	τὴν ποίης' ̓́Ιθακος καὶ Νήριτος ἠδὲ Πολύκτωρ:
<hom.od 17.208>	ἀμφὶ δ' ἄρ' αἰγείρων ὑδατοτρεφέων ἦν ἄλσος,
<hom.od 17.209>	πάντοσε κυκλοτερές, κατὰ δὲ ψυχρὸν ῥέεν ὕδωρ
<hom.od 17.210>	ὑψόθεν ἐκ πέτρης: βωμὸς δ' ἐφύπερθε τέτυκτο
<hom.od 17.211>	νυμφάων, ὅθι πάντες ἐπιρρέζεσκον ὁδῖται:
<hom.od 17.212>	ἔνθα σφέας ἐκίχαν' υἱὸς Δολίοιο Μελανθεὺς
<hom.od 17.213>	αἶγας ἄγων, αἳ πᾶσι μετέπρεπον αἰπολίοισι,
<hom.od 17.214>	δεῖπνον μνηστήρεσσι: δύω δ' ἅμ' ἕποντο νομῆες.
<hom.od 17.215>	τοὺς δὲ ἰδὼν νείκεσσεν ἔπος τ' ἔφατ' ἔκ τ' ὀνόμαζεν,
<hom.od 17.216>	ἔκπαγλον καὶ ἀεικές: ὄρινε δὲ κῆρ ̓Οδυσῆος:

<hom.od 17.217>	“νῦν μὲν δὴ μάλα πάγχυ κακὸς κακὸν ἡγηλάζει,
<hom.od 17.218>	ὡς αἰεὶ τὸν ὁμοῖον ἄγει θεὸς ὡς τὸν ὁμοῖν.
<hom.od 17.219>	πῇ δὴ τόνδε μολοβρὸν ἄγεις, ἀμέγαρτε συβῶτα,
<hom.od 17.220>	πτωχὸν ἀνιηρόν δαιτῶν ἀπολυμαντῆρα;
<hom.od 17.221>	ὃς πολλῇς φλιῇσι παραστὰς θλίψεται ὤμους,
<hom.od 17.222>	αἰτίζων ἀκόλους, οὐκ ἄορας οὐδὲ λέβητας:
<hom.od 17.223>	τόν κ' εἴ μοι δοίης σταθμῶν ῥυτῆρα γενέσθαι
<hom.od 17.224>	σηκοκόρον τ' ἔμεναι θαλλόν τ' ἐρίφοισι φορῆναι,
<hom.od 17.225>	καί κεν ὀρὸν πίνων μεγάλην ἐπιγουνίδα θεῖτο.
<hom.od 17.226>	ἀλλ' ἐπεὶ οὖν δὴ ἔργα κάκ' ἔμμαθεν, οὐκ ἐθελήσει
<hom.od 17.227>	ἔργον ἐποίχεσθαι, ἀλλὰ πτώσσων κατὰ δῆμον
<hom.od 17.228>	βούλεται αἰτίζων βόσκειν ἣν γαστέρ' ἄναλτον.
<hom.od 17.229>	ἀλλ' ἔκ τοι ἐρέω, τὸ δὲ καὶ τετελεσμένον ἔσται:
<hom.od 17.230>	αἴ κ' ἔλθῃ πρὸς δώματ' ̓Οδυσσῆος θείοιο,
<hom.od 17.231>	πολλά οἱ ἀμφὶ κάρη σφέλα ἀνδρῶν ἐκ παλαμάων
<hom.od 17.232>	πλευραὶ ἀποτρίψουσι δόμον κάτα βαλλομένοιο.”

<hom.od 17.233>	ὣς φάτο, καὶ παριὼν λὰξ ἔνθορεν ἀφραδίῃσιν
<hom.od 17.234>	ἰσχίῳ: οὐδέ μιν ἐκτὸς ἀταρπιτοῦ ἐστυφέλιξεν,
<hom.od 17.235>	ἀλλ' ἔμεν' ἀσφαλέως: ὁ δὲ μερμήριξεν ̓Οδυσσεὺς
<hom.od 17.236>	ἠὲ μεταί̈ξας ῥοπάλῳ ἐκ θυμὸν ἕλοιτο,
<hom.od 17.237>	ἦ πρὸς γῆν ἐλάσειε κάρη ἀμφουδὶς ἀείρας.
<hom.od 17.238>	ἀλλ' ἐπετόλμησε, φρεσὶ δ' ἔσχετο: τὸν δὲ συβώτης
<hom.od 17.239>	νείκες' ἐσάντα ἰδών, μέγα δ' εὔξατο χεῖρας ἀνασχών:

<hom.od 17.240>	“νύμφαι κρηναῖαι,  κοῦραι Διός, εἴ ποτ' ̓Οδυσσεὺς
<hom.od 17.241>	ὔμμ' ἐπὶ μηρί' ἔκηε, καλύψας πίονι δημῷ,
<hom.od 17.242>	ἀρνῶν ἠδ' ἐρίφων, τόδε μοι κρηήνατ' ἐέλδωρ,
<hom.od 17.243>	ὡς ἔλθοι μὲν κεῖνος ἀνήρ, ἀγάγοι δέ ἑ δαίμων:
<hom.od 17.244>	τῷ κέ τοι ἀγλαί̈ας γε διασκεδάσειεν ἁπάσας,
<hom.od 17.245>	τὰς νῦν ὑβρίζων φορέεις,  ἀλαλήμενος αἰεὶ
<hom.od 17.246>	ἄστυ κάτ': αὐτὰρ μῆλα κακοὶ φθείρουσι νομῆες.”

<hom.od 17.247>	τὸν δ' αὖτε προσέειπε Μελάνθιος, αἰπόλος αἰγῶν:
<hom.od 17.248>	“ὢ πόποι, οἶον ἔειπε κύων ὀλοφώϊα εἰδώς,
<hom.od 17.249>	τόν ποτ' ἐγὼν ἐπὶ νηὸς ἐϋσσέλμοιο μελαίνης
<hom.od 17.250>	ἄξω τῆλ' ̓Ιθάκης, ἵνα μοι βίοτον πολὺν ἄλφοι.
<hom.od 17.251>	αἲ γὰρ Τηλέμαχον βάλοι ἀργυρότοξος ̓Απόλλων
<hom.od 17.252>	σήμερον ἐν μεγάροις, ἢ ὑπὸ μνηστῆρσι δαμείη,
<hom.od 17.253>	ὡς ̓Οδυσῆί̈ γε τηλοῦ ἀπώλετο νόστιμον ἦμαρ.”

<hom.od 17.254>	ὣς εἰπὼν τοὺς μὲν λίπεν αὐτοῦ ἦκα κιόντας,
<hom.od 17.255>	αὐτὰρ ὁ βῆ,  μάλα δ' ὦκα δόμους ἵκανεν ἄνακτος.
<hom.od 17.256>	αὐτίκα δ' εἴσω ἴεν, μετὰ δὲ μνηστῆρσι καθῖζεν,
<hom.od 17.257>	ἀντίον Εὐρυμάχου: τὸν γὰρ φιλέεσκε μάλιστα.
<hom.od 17.258>	τῷ πάρα μὲν κρειῶν μοῖραν θέσαν οἳ πονέοντο,
<hom.od 17.259>	σῖτον δ' αἰδοίη ταμίη παρέθηκε φέρουσα
<hom.od 17.260>	ἔδμεναι.  ἀγχίμολον δ' ̓Οδυσεὺς καὶ δῖος ὑφορβὸς
<hom.od 17.261>	στήτην ἐρχομένω, περὶ δέ σφεας ἤλυθ' ἰωὴ
<hom.od 17.262>	φόρμιγγος γλαφυρῆς: ἀνὰ γάρ σφισι βάλλετ' ἀείδειν
<hom.od 17.263>	Φήμιος: αὐτὰρ ὁ χειρὸς ἑλὼν προσέειπε συβώτην:

<hom.od 17.264>	“Εὔμαι', ἦ μάλα δὴ τάδε δώματα κάλ' ̓Οδυσῆος,
<hom.od 17.265>	ῥεῖα δ' ἀρίγνωτ' ἐστὶ καὶ ἐν πολλοῖσιν ἰδέσθαι.
<hom.od 17.266>	ἐξ ἑτέρων ἕτερ' ἐστίν, ἐπήσκηται δέ οἱ αὐλὴ
<hom.od 17.267>	τοίχῳ καὶ θριγκοῖσι, θύραι δ' εὐερκέες εἰσὶ
<hom.od 17.268>	δικλίδες: οὐκ ἄν τίς μιν ἀνὴρ ὑπεροπλίσσαιτο.
<hom.od 17.269>	γιγνώσκω δ' ὅτι πολλοὶ ἐν αὐτῷ δαῖτα τίθενται
<hom.od 17.270>	ἄνδρες,  ἐπεὶ κνίση μὲν ἀνήνοθεν, ἐν δέ τε φόρμιγξ
<hom.od 17.271>	ἠπύει, ἣν ἄρα δαιτὶ θεοὶ ποίησαν ἑταίρην.”

<hom.od 17.272>	τὸν δ' ἀπαμειβόμενος προσέφης, Εὔμαιε συβῶτα:
<hom.od 17.273>	“ῥεῖ' ἔγνως, ἐπεὶ οὐδὲ τά τ' ἄλλα πέρ ἐσς' ἀνοήμων.
<hom.od 17.274>	ἀλλ' ἄγε δὴ φραζώμεθ' ὅπως ἔσται τάδε ἔργα.
<hom.od 17.275>	ἠὲ σὺ πρῶτος ἔσελθε δόμους εὖ ναιετάοντας,
<hom.od 17.276>	δύσεο δὲ μνηστῆρας, ἐγὼ δ' ὑπολείψομαι αὐτοῦ:
<hom.od 17.277>	εἰ δ' ἐθέλεις, ἐπίμεινον, ἐγὼ δ' εἶμι προπάροιθε:
<hom.od 17.278>	μηδὲ σὺ δηθύνειν, μή τίς ς' ἔκτοσθε νοήσας
<hom.od 17.279>	ἢ βάλῃ ἢ ἐλάσῃ: τὰ δέ σε φράζεσθαι ἄνωγα.”
<hom.od 17.280>	τὸν δ' ἠμείβετ' ἔπειτα πολύτλας δῖος ̓Οδυσσεύς:

<hom.od 17.281>	γιγνώσκω, φρονέω: τά γε δὴ νοέοντι κελεύεις.
<hom.od 17.282>	ἀλλ' ἔρχευ προπάροιθεν, ἐγὼ δ' ὑπολείψομαι αὐτοῦ.
<hom.od 17.283>	οὐ γάρ τι πληγέων ἀδαήμων οὐδὲ βολάων:
<hom.od 17.284>	τολμήεις μοι θυμός, ἐπεὶ κακὰ πολλὰ πέπονθα
<hom.od 17.285>	κύμασι καὶ πολέμῳ: μετὰ καὶ τόδε τοῖσι γενέσθω:
<hom.od 17.286>	γαστέρα δ' οὔ πως ἔστιν ἀποκρύψαι μεμαυῖαν,
<hom.od 17.287>	οὐλομένην, ἣ πολλὰ κάκ' ἀνθρώποισι δίδωσι,
<hom.od 17.288>	τῆς ἕνεκεν καὶ νῆες ἐύ̈ζυγοι ὁπλίζονται
<hom.od 17.289>	πόντον ἐπ' ἀτρύγετον, κακὰ δυσμενέεσσι φέρουσαι.”
<hom.od 17.290>	ὣς οἱ μὲν τοιαῦτα πρὸς ἀλλήλους ἀγόρευον:
<hom.od 17.291>	ἂν δὲ κύων κεφαλήν τε καὶ οὔατα κείμενος ἔσχεν,
<hom.od 17.292>	̓́Αργος, ̓Οδυσσῆος ταλασίφρονος, ὅν ῥά ποτ' αὐτὸς
<hom.od 17.293>	θρέψε μέν, οὐδ' ἀπόνητο, πάρος δ' εἰς ̓́Ιλιον ἱρὴν
<hom.od 17.294>	ᾤχετο. τὸν δὲ πάροιθεν ἀγίνεσκον νέοι ἄνδρες
<hom.od 17.295>	αἶγας ἐπ' ἀγροτέρας ἠδὲ πρόκας ἠδὲ λαγωούς:
<hom.od 17.296>	δὴ τότε κεῖτ' ἀπόθεστος ἀποιχομένοιο ἄνακτος,
<hom.od 17.297>	ἐν πολλῇ κόπρῳ, ἥ οἱ προπάροιθε θυράων
<hom.od 17.298>	ἡμιόνων τε βοῶν τε ἅλις κέχυτ', ὄφρ' ἂν ἄγοιεν
<hom.od 17.299>	δμῶες ̓Οδυσσῆος τέμενος μέγα κοπρήσοντες:
<hom.od 17.300>	ἔνθα κύων κεῖτ' ̓́Αργος,  ἐνίπλειος κυνοραιστέων.
<hom.od 17.301>	δὴ τότε γ', ὡς ἐνόησεν ̓Οδυσσέα ἐγγὺς ἐόντα,
<hom.od 17.302>	οὐρῇ μέν ῥ' ὅ γ' ἔσηνε καὶ οὔατα κάββαλεν ἄμφω,
<hom.od 17.303>	ἆσσον δ' οὐκέτ' ἔπειτα δυνήσατο οἷο ἄνακτος
<hom.od 17.304>	ἐλθέμεν: αὐτὰρ ὁ νόσφιν ἰδὼν ἀπομόρξατο δάκρυ,
<hom.od 17.305>	ῥεῖα λαθὼν Εὔμαιον,  ἄφαρ δ' ἐρεείνετο μύθῳ:

<hom.od 17.306>	“Εὔμαι', ἦ μάλα θαῦμα, κύων ὅδε κεῖτ' ἐνὶ κόπρῳ.
<hom.od 17.307>	καλὸς μὲν δέμας ἐστίν, ἀτὰρ τόδε γ' οὐ σάφα οἶδα,
<hom.od 17.308>	εἰ δὴ καὶ ταχὺς ἔσκε θέειν ἐπὶ εἴδεϊ τῷδε,
<hom.od 17.309>	ἦ αὔτως οἷοί τε τραπεζῆες κύνες ἀνδρῶν
<hom.od 17.310>	γίγνοντ': ἀγλαί̈ης δ' ἕνεκεν κομέουσιν ἄνακτες.”

<hom.od 17.311>	τὸν δ' ἀπαμειβόμενος προσέφης, Εὔμαιε συβῶτα:
<hom.od 17.312>	“καὶ λίην ἀνδρός γε κύων ὅδε τῆλε θανόντος.
<hom.od 17.313>	εἰ τοιόσδ' εἴη ἠμὲν δέμας ἠδὲ καὶ ἔργα,
<hom.od 17.314>	οἷόν μιν Τροίηνδε κιὼν κατέλειπεν ̓Οδυσσεύς,
<hom.od 17.315>	αἶψά κε θηήσαιο ἰδὼν ταχυτῆτα καὶ ἀλκήν.
<hom.od 17.316>	οὐ μὲν γάρ τι φύγεσκε βαθείης βένθεσιν ὕλης
<hom.od 17.317>	κνώδαλον, ὅττι δίοιτο: καὶ ἴχνεσι γὰρ περιῄδη:
<hom.od 17.318>	νῦν δ' ἔχεται κακότητι, ἄναξ δέ οἱ ἄλλοθι πάτρης
<hom.od 17.319>	ὤλετο, τὸν δὲ γυναῖκες ἀκηδέες οὐ κομέουσι.
<hom.od 17.320>	δμῶες δ',  εὖτ' ἂν μηκέτ' ἐπικρατέωσιν ἄνακτες,
<hom.od 17.321>	οὐκέτ' ἔπειτ' ἐθέλουσιν ἐναίσιμα ἐργάζεσθαι:
<hom.od 17.322>	ἥμισυ γάρ τ' ἀρετῆς ἀποαίνυται εὐρύοπα Ζεὺς
<hom.od 17.323>	ἀνέρος, εὖτ' ἄν μιν κατὰ δούλιον ἦμαρ ἕλῃσιν.”

<hom.od 17.324>	ὣς εἰπὼν εἰσῆλθε δόμους εὖ ναιετάοντας,
<hom.od 17.325>	βῆ δ' ἰθὺς μεγάροιο μετὰ μνηστῆρας ἀγαυούς.
<hom.od 17.326>	̓́Αργον δ' αὖ κατὰ μοῖρ' ἔλαβεν μέλανος θανάτοιο,
<hom.od 17.327>	αὐτίκ' ἰδόντ' ̓Οδυσῆα ἐεικοστῷ ἐνιαυτῷ.

<hom.od 17.328>	τὸν δὲ πολὺ πρῶτος ἴδε Τηλέμαχος θεοειδὴς
<hom.od 17.329>	ἐρχόμενον κατὰ δῶμα συβώτην, ὦκα δ' ἔπειτα
<hom.od 17.330>	νεῦς' ἐπὶ οἷ καλέσας: ὁ δὲ παπτήνας ἕλε δίφρον
<hom.od 17.331>	κείμενον, ἔνθα τε δαιτρὸς ἐφίζεσκε κρέα πολλὰ
<hom.od 17.332>	δαιόμενος μνηστῆρσι δόμον κάτα δαινυμένοισι:
<hom.od 17.333>	τὸν κατέθηκε φέρων πρὸς Τηλεμάχοιο τράπεζαν
<hom.od 17.334>	ἀντίον, ἔνθα δ' ἄρ' αὐτὸς ἐφέζετο: τῷ δ' ἄρα κῆρυξ
<hom.od 17.335>	μοῖραν ἑλὼν ἐτίθει κανέου τ' ἐκ σῖτον ἀείρας.

<hom.od 17.336>	ἀγχίμολον δὲ μετ' αὐτὸν ἐδύσετο δώματ' ̓Οδυσσεύς,
<hom.od 17.337>	πτωχῷ λευγαλέῳ ἐναλίγκιος ἠδὲ γέροντι,
<hom.od 17.338>	σκηπτόμενος: τὰ δὲ λυγρὰ περὶ χροί̈ εἵματα ἕστο.
<hom.od 17.339>	ἷζε δ' ἐπὶ μελίνου οὐδοῦ ἔντοσθε θυράων,
<hom.od 17.340>	κλινάμενος σταθμῷ κυπαρισσίνῳ,  ὅν ποτε τέκτων
<hom.od 17.341>	ξέσσεν ἐπισταμένως καὶ ἐπὶ στάθμην ἴθυνεν.
<hom.od 17.342>	Τηλέμαχος δ' ἐπὶ οἷ καλέσας προσέειπε συβώτην,
<hom.od 17.343>	ἄρτον τ' οὖλον ἑλὼν περικαλλέος ἐκ κανέοιο
<hom.od 17.344>	καὶ κρέας, ὥς οἱ χεῖρες ἐχάνδανον ἀμφιβαλόντι:
<hom.od 17.345>	“δὸς τῷ ξείνῳ ταῦτα φέρων αὐτόν τε κέλευε
<hom.od 17.346>	αἰτίζειν μάλα πάντας ἐποιχόμενον μνηστῆρας:
<hom.od 17.347>	αἰδὼς δ' οὐκ ἀγαθὴ κεχρημένῳ ἀνδρὶ παρεῖναι.”

<hom.od 17.348>	ὣς φάτο, βῆ δὲ συφορβός, ἐπεὶ τὸν μῦθον ἄκουσεν,
<hom.od 17.349>	ἀγχοῦ δ' ἱστάμενος ἔπεα πτερόεντ' ἀγόρευε:

<hom.od 17.350>	“Τηλέμαχός τοι,  ξεῖνε, διδοῖ τάδε, καί σε κελεύει
<hom.od 17.351>	αἰτίζειν μάλα πάντας ἐποιχόμενον μνηστῆρας:
<hom.od 17.352>	αἰδῶ δ' οὐκ ἀγαθήν φης' ἔμμεναι ἀνδρὶ προί̈κτῃ.”

<hom.od 17.353>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 17.354>	“Ζεῦ ἄνα, Τηλέμαχόν μοι ἐν ἀνδράσιν ὄλβιον εἶναι,
<hom.od 17.355>	καί οἱ πάντα γένοιθ' ὅσσα φρεσὶν ᾗσι μενοινᾷ.”

<hom.od 17.356>	ἦ ῥα καὶ ἀμφοτέρῃσιν ἐδέξατο καὶ κατέθηκεν
<hom.od 17.357>	αὖθι ποδῶν προπάροιθεν, ἀεικελίης ἐπὶ πήρης,
<hom.od 17.358>	ἤσθιε δ' ἧος ἀοιδὸς ἐνὶ μεγάροισιν ἄειδεν:
<hom.od 17.359>	εὖθ' ὁ δεδειπνήκειν, ὁ δ' ἐπαύετο θεῖος ἀοιδός.
<hom.od 17.360>	μνηστῆρες δ' ὁμάδησαν ἀνὰ μέγαρ'.  αὐτὰρ ̓Αθήνη,
<hom.od 17.361>	ἄγχι παρισταμένη Λαερτιάδην ̓Οδυσῆα
<hom.od 17.362>	ὤτρυν', ὡς ἂν πύρνα κατὰ μνηστῆρας ἀγείροι,
<hom.od 17.363>	γνοίη θ' οἵ τινές εἰσιν ἐναίσιμοι οἵ τ' ἀθέμιστοι:
<hom.od 17.364>	ἀλλ' οὐδ' ὥς τιν' ἔμελλ' ἀπαλεξήσειν κακότητος.
<hom.od 17.365>	βῆ δ' ἴμεν αἰτήσων ἐνδέξια φῶτα ἕκαστον,
<hom.od 17.366>	πάντοσε χεῖρ' ὀρέγων, ὡς εἰ πτωχὸς πάλαι εἴη.
<hom.od 17.367>	οἱ δ' ἐλεαίροντες δίδοσαν, καὶ ἐθάμβεον αὐτόν,
<hom.od 17.368>	ἀλλήλους τ' εἴροντο τίς εἴη καὶ πόθεν ἔλθοι.

<hom.od 17.369>	τοῖσι δὲ καὶ μετέειπε Μελάνθιος, αἰπόλος αἰγῶν:
<hom.od 17.370>	“κέκλυτέ μευ,  μνηστῆρες ἀγακλειτῆς βασιλείης,
<hom.od 17.371>	τοῦδε περὶ ξείνου: ἦ γάρ μιν πρόσθεν ὄπωπα.
<hom.od 17.372>	ἦ τοι μέν οἱ δεῦρο συβώτης ἡγεμόνευεν,
<hom.od 17.373>	αὐτὸν δ' οὐ σάφα οἶδα, πόθεν γένος εὔχεται εἶναι.”

<hom.od 17.374>	ὣς ἔφατ', ̓Αντίνοος δ' ἔπεσιν νείκεσσε συβώτην:
<hom.od 17.375>	“ὦ ἀρίγνωτε συβῶτα,  τίη δὲ σὺ τόνδε πόλινδε
<hom.od 17.376>	ἤγαγες; ἦ οὐχ ἅλις ἧμιν ἀλήμονές εἰσι καὶ ἄλλοι,
<hom.od 17.377>	πτωχοὶ ἀνιηροί, δαιτῶν ἀπολυμαντῆρες;
<hom.od 17.378>	ἦ ὄνοσαι ὅτι τοι βίοτον κατέδουσιν ἄνακτος
<hom.od 17.379>	ἐνθάδ' ἀγειρόμενοι, σὺ δὲ καὶ προτὶ τόνδ' ἐκάλεσσας;”

<hom.od 17.380>	τὸν δ' ἀπαμειβόμενος προσέφης,  Εὔμαιε συβῶτα:
<hom.od 17.381>	“̓Αντίνο', οὐ μὲν καλὰ καὶ ἐσθλὸς ἐὼν ἀγορεύεις:
<hom.od 17.382>	τίς γὰρ δὴ ξεῖνον καλεῖ ἄλλοθεν αὐτὸς ἐπελθὼν
<hom.od 17.383>	ἄλλον γ', εἰ μὴ τῶν οἳ δημιοεργοὶ ἔασι,
<hom.od 17.384>	μάντιν ἢ ἰητῆρα κακῶν ἢ τέκτονα δούρων,
<hom.od 17.385>	ἢ καὶ θέσπιν ἀοιδόν,  ὅ κεν τέρπῃσιν ἀείδων;
<hom.od 17.386>	οὗτοι γὰρ κλητοί γε βροτῶν ἐπ' ἀπείρονα γαῖαν:
<hom.od 17.387>	πτωχὸν δ' οὐκ ἄν τις καλέοι τρύξοντα ἓ αὐτόν.
<hom.od 17.388>	ἀλλ' αἰεὶ χαλεπὸς περὶ πάντων εἶς μνηστήρων
<hom.od 17.389>	δμωσὶν ̓Οδυσσῆος, πέρι δ' αὖτ' ἐμοί: αὐτὰρ ἐγώ γε
<hom.od 17.390>	οὐκ ἀλέγω,  ἧός μοι ἐχέφρων Πηνελόπεια
<hom.od 17.391>	ζώει ἐνὶ μεγάροις καὶ Τηλέμαχος θεοειδής.”

<hom.od 17.392>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 17.393>	“σίγα, μή μοι τοῦτον ἀμείβεο πολλὰ ἔπεσσιν:
<hom.od 17.394>	̓Αντίνοος δ' εἴωθε κακῶς ἐρεθιζέμεν αἰεὶ
<hom.od 17.395>	μύθοισιν χαλεποῖσιν,  ἐποτρύνει δὲ καὶ ἄλλους.”

<hom.od 17.396>	ἦ ῥα καὶ ̓Αντίνοον ἔπεα πτερόεντα προσηύδα:
<hom.od 17.397>	“̓Αντίνο', ἦ μευ καλὰ πατὴρ ὣς κήδεαι υἷος,
<hom.od 17.398>	ὃς τὸν ξεῖνον ἄνωγας ἀπὸ μεγάροιο διέσθαι
<hom.od 17.399>	μύθῳ ἀναγκαίῳ: μὴ τοῦτο θεὸς τελέσειε.
<hom.od 17.400>	δός οἱ ἑλών: οὔ τοι φθονέω: κέλομαι γὰρ ἐγώ γε:
<hom.od 17.401>	μήτ' οὖν μητέρ' ἐμὴν ἅζευ τό γε μήτε τιν' ἄλλον
<hom.od 17.402>	δμώων, οἳ κατὰ δώματ' ̓Οδυσσῆος θείοιο.
<hom.od 17.403>	ἀλλ' οὔ τοι τοιοῦτον ἐνὶ στήθεσσι νόημα:
<hom.od 17.404>	αὐτὸς γὰρ φαγέμεν πολὺ βούλεαι ἢ δόμεν ἄλλῳ.”
<hom.od 17.405>	τὸν δ' αὖτ' ̓Αντίνοος ἀπαμειβόμενος προσέειπε:
<hom.od 17.406>	“Τηλέμαχ' ὑψαγόρη, μένος ἄσχετε, ποῖον ἔειπες.
<hom.od 17.407>	εἴ οἱ τόσσον ἅπαντες ὀρέξειαν μνηστῆρες,
<hom.od 17.408>	καί κέν μιν τρεῖς μῆνας ἀπόπροθεν οἶκος ἐρύκοι.”

<hom.od 17.409>	ὣς ἄρ' ἔφη, καὶ θρῆνυν ἑλὼν ὑπέφηνε τραπέζης
<hom.od 17.410>	κείμενον,  ᾧ ῥ' ἔπεχεν λιπαροὺς πόδας εἰλαπινάζων:
<hom.od 17.411>	οἱ δ' ἄλλοι πάντες δίδοσαν, πλῆσαν δ' ἄρα πήρην
<hom.od 17.412>	σίτου καὶ κρειῶν: τάχα δὴ καὶ ἔμελλεν ̓Οδυσσεὺς
<hom.od 17.413>	αὖτις ἐπ' οὐδὸν ἰὼν προικὸς γεύσεσθαι ̓Αχαιῶν:
<hom.od 17.414>	στῆ δὲ παρ' ̓Αντίνοον, καί μιν πρὸς μῦθον ἔειπε:

<hom.od 17.415>	“δός,  φίλος: οὐ μέν μοι δοκέεις ὁ κάκιστος ̓Αχαιῶν
<hom.od 17.416>	ἔμμεναι, ἀλλ' ὤριστος, ἐπεὶ βασιλῆϊ ἔοικας.
<hom.od 17.417>	τῷ σε χρὴ δόμεναι καὶ λώϊον ἠέ περ ἄλλοι
<hom.od 17.418>	σίτου: ἐγὼ δέ κέ σε κλείω κατ' ἀπείρονα γαῖαν.
<hom.od 17.419>	καὶ γὰρ ἐγώ ποτε οἶκον ἐν ἀνθρώποισιν ἔναιον
<hom.od 17.420>	ὄλβιος ἀφνειὸν καὶ πολλάκι δόσκον ἀλήτῃ,
<hom.od 17.421>	τοίῳ ὁποῖος ἔοι καὶ ὅτευ κεχρημένος ἔλθοι:
<hom.od 17.422>	ἦσαν δὲ δμῶες μάλα μυρίοι ἄλλα τε πολλὰ
<hom.od 17.423>	οἷσίν τ' εὖ ζώουσι καὶ ἀφνειοὶ καλέονται.
<hom.od 17.424>	ἀλλὰ Ζεὺς ἀλάπαξε Κρονίων—ἤθελε γάρ που—
<hom.od 17.425>	ὅς μ' ἅμα ληϊστῆρσι πολυπλάγκτοισιν ἀνῆκεν
<hom.od 17.426>	Αἴγυπτόνδ' ἰέναι, δολιχὴν ὁδόν, ὄφρ' ἀπολοίμην.
<hom.od 17.427>	στῆσα δ' ἐν Αἰγύπτῳ ποταμῷ νέας ἀμφιελίσσας.
<hom.od 17.428>	ἔνθ' ἦ τοι μὲν ἐγὼ κελόμην ἐρίηρας ἑταίρους
<hom.od 17.429>	αὐτοῦ πὰρ νήεσσι μένειν καὶ νῆας ἔρυσθαι,
<hom.od 17.430>	ὀπτῆρας δὲ κατὰ σκοπιὰς ὤτρυνα νέεσθαι.
<hom.od 17.431>	οἱ δ' ὕβρει εἴξαντες, ἐπισπόμενοι μένεϊ σφῷ,
<hom.od 17.432>	αἶψα μάλ' Αἰγυπτίων ἀνδρῶν περικαλλέας ἀγροὺς
<hom.od 17.433>	πόρθεον, ἐκ δὲ γυναῖκας ἄγον καὶ νήπια τέκνα,
<hom.od 17.434>	αὐτούς τ' ἔκτεινον: τάχα δ' ἐς πόλιν ἵκετ' ἀϋτή.
<hom.od 17.435>	οἱ δὲ βοῆς ἀί̈οντες ἅμ' ἠοῖ φαινομένηφιν
<hom.od 17.436>	ἦλθον: πλῆτο δὲ πᾶν πεδίον πεζῶν τε καὶ ἵππων
<hom.od 17.437>	χαλκοῦ τε στεροπῆς: ἐν δὲ Ζεὺς τερπικέραυνος
<hom.od 17.438>	φύζαν ἐμοῖς ἑτάροισι κακὴν βάλεν, οὐδέ τις ἔτλη
<hom.od 17.439>	στῆναι ἐναντίβιον: περὶ γὰρ κακὰ πάντοθεν ἔστη.
<hom.od 17.440>	ἔνθ' ἡμέων πολλοὺς μὲν ἀπέκτανον ὀξέϊ χαλκῷ,
<hom.od 17.441>	τοὺς δ' ἄναγον ζωούς, σφίσιν ἐργάζεσθαι ἀνάγκῃ.
<hom.od 17.442>	αὐτὰρ ἔμ' ἐς Κύπρον ξείνῳ δόσαν ἀντιάσαντι,
<hom.od 17.443>	Δμήτορι ̓Ιασίδῃ, ὃς Κύπρου ἶφι ἄνασσεν:
<hom.od 17.444>	ἔνθεν δὴ νῦν δεῦρο τόδ' ἵκω πήματα πάσχων.”
<hom.od 17.445>	τὸν δ' αὖτ' ̓Αντίνοος ἀπαμείβετο φώνησέν τε:
<hom.od 17.446>	“τίς δαίμων τόδε πῆμα προσήγαγε, δαιτὸς ἀνίην;
<hom.od 17.447>	στῆθ' οὕτως ἐς μέσσον, ἐμῆς ἀπάνευθε τραπέζης,
<hom.od 17.448>	μὴ τάχα πικρὴν Αἴγυπτον καὶ Κύπρον ἵκηαι:
<hom.od 17.449>	ὥς τις θαρσαλέος καὶ ἀναιδής ἐσσι προί̈κτης.
<hom.od 17.450>	ἑξείης πάντεσσι παρίστασαι: οἱ δὲ διδοῦσι
<hom.od 17.451>	μαψιδίως, ἐπεὶ οὔ τις ἐπίσχεσις οὐδ' ἐλεητὺς
<hom.od 17.452>	ἀλλοτρίων χαρίσασθαι, ἐπεὶ πάρα πολλὰ ἑκάστῳ.”

<hom.od 17.453>	τὸν δ' ἀναχωρήσας προσέφη πολύμητις ̓Οδυσσεύς:
<hom.od 17.454>	“ὢ πόποι, οὐκ ἄρα σοί γ' ἐπὶ εἴδεϊ καὶ φρένες ἦσαν:
<hom.od 17.455>	οὐ σύ γ' ἂν ἐξ οἴκου σῷ ἐπιστάτῃ οὐδ' ἅλα δοίης,
<hom.od 17.456>	ὃς νῦν ἀλλοτρίοισι παρήμενος οὔ τί μοι ἔτλης
<hom.od 17.457>	σίτου ἀποπροελὼν δόμεναι: τὰ δὲ πολλὰ πάρεστιν.”

<hom.od 17.458>	ὣς ἔφατ', ̓Αντίνοος δ' ἐχολώσατο κηρόθι μᾶλλον,
<hom.od 17.459>	καί μιν ὑπόδρα ἰδὼν ἔπεα πτερόεντα προσηύδα:
<hom.od 17.460>	“νῦν δή ς' οὐκέτι καλὰ διὲκ μεγάροιό γ' ὀί̈ω
<hom.od 17.461>	ἂψ ἀναχωρήσειν, ὅτε δὴ καὶ ὀνείδεα βάζεις.”

<hom.od 17.462>	ὣς ἄρ' ἔφη, καὶ θρῆνυν ἑλὼν βάλε δεξιὸν ὦμον,
<hom.od 17.463>	πρυμνότατον κατὰ νῶτον: ὁ δ' ἐστάθη ἠύ̈τε πέτρη
<hom.od 17.464>	ἔμπεδον, οὐδ' ἄρα μιν σφῆλεν βέλος ̓Αντινόοιο,
<hom.od 17.465>	ἀλλ' ἀκέων κίνησε κάρη,  κακὰ βυσσοδομεύων.
<hom.od 17.466>	ἂψ δ' ὅ γ' ἐπ' οὐδὸν ἰὼν κατ' ἄρ' ἕζετο, κὰδ δ' ἄρα πήρην
<hom.od 17.467>	θῆκεν ἐϋπλείην, μετὰ δὲ μνηστῆρσιν ἔειπε:

<hom.od 17.468>	“κέκλυτέ μευ, μνηστῆρες ἀγακλειτῆς βασιλείης,
<hom.od 17.469>	ὄφρ' εἴπω τά με θυμὸς ἐνὶ στήθεσσι κελεύει.
<hom.od 17.470>	οὐ μὰν οὔτ' ἄχος ἐστὶ μετὰ φρεσὶν οὔτε τι πένθος,
<hom.od 17.471>	ὁππότ' ἀνὴρ περὶ οἷσι μαχειόμενος κτεάτεσσι
<hom.od 17.472>	βλήεται, ἢ περὶ βουσὶν ἢ ἀργεννῇς ὀί̈εσσιν:
<hom.od 17.473>	αὐτὰρ ἔμ' ̓Αντίνοος βάλε γαστέρος εἵνεκα λυγρῆς,
<hom.od 17.474>	οὐλομένης, ἣ πολλὰ κάκ' ἀνθρώποισι δίδωσιν.
<hom.od 17.475>	ἀλλ' εἴ που πτωχῶν γε θεοὶ καὶ ̓Ερινύες εἰσίν,
<hom.od 17.476>	̓Αντίνοον πρὸ γάμοιο τέλος θανάτοιο κιχείη.”

<hom.od 17.477>	τὸν δ' αὖτ' ̓Αντίνοος προσέφη, Εὐπείθεος υἱός:
<hom.od 17.478>	“ἔσθι' ἕκηλος, ξεῖνε, καθήμενος, ἢ ἄπιθ' ἄλλῃ,
<hom.od 17.479>	μή σε νέοι διὰ δώματ' ἐρύσσως', οἷ' ἀγορεύεις,
<hom.od 17.480>	ἢ ποδὸς ἢ καὶ χειρός,  ἀποδρύψωσι δὲ πάντα.”

<hom.od 17.481>	ὣς ἔφαθ', οἱ δ' ἄρα πάντες ὑπερφιάλως νεμέσησαν:
<hom.od 17.482>	ὧδε δέ τις εἴπεσκε νέων ὑπερηνορεόντων:

<hom.od 17.483>	“̓Αντίνο', οὐ μὲν κάλ' ἔβαλες δύστηνον ἀλήτην,
<hom.od 17.484>	οὐλόμεν', εἰ δή πού τις ἐπουράνιος θεός ἐστιν.
<hom.od 17.485>	καί τε θεοὶ ξείνοισιν ἐοικότες ἀλλοδαποῖσι,
<hom.od 17.486>	παντοῖοι τελέθοντες, ἐπιστρωφῶσι πόληας,
<hom.od 17.487>	ἀνθρώπων ὕβριν τε καὶ εὐνομίην ἐφορῶντες.”

<hom.od 17.488>	ὣς ἄρ' ἔφαν μνηστῆρες, ὁ δ' οὐκ ἐμπάζετο μύθων.
<hom.od 17.489>	Τηλέμαχος δ' ἐν μὲν κραδίῃ μέγα πένθος ἄεξε
<hom.od 17.490>	βλημένου, οὐδ' ἄρα δάκρυ χαμαὶ βάλεν ἐκ βλεφάροιϊν,
<hom.od 17.491>	ἀλλ' ἀκέων κίνησε κάρη,  κακὰ βυσσοδομεύων.

<hom.od 17.492>	τοῦ δ' ὡς οὖν ἤκουσε περίφρων Πηνελόπεια
<hom.od 17.493>	βλημένου ἐν μεγάρῳ, μετ' ἄρα δμῳῇσιν ἔειπεν:
<hom.od 17.494>	“αἴθ' οὕτως αὐτόν σε βάλοι κλυτότοξος ̓Απόλλων.”
<hom.od 17.495>	τὴν δ' αὖτ' Εὐρυνόμη ταμίη πρὸς μῦθον ἔειπεν:
<hom.od 17.496>	“εἰ γὰρ ἐπ' ἀρῇσιν τέλος ἡμετέρῃσι γένοιτο:
<hom.od 17.497>	οὐκ ἄν τις τούτων γε ἐύ̈θρονον ̓Ηῶ ἵκοιτο.”

<hom.od 17.498>	τὴν δ' αὖτε προσέειπε περίφρων Πηνελόπεια:
<hom.od 17.499>	“μαῖ', ἐχθροὶ μὲν πάντες, ἐπεὶ κακὰ μηχανόωνται:
<hom.od 17.500>	̓Αντίνοος δὲ μάλιστα μελαίνῃ κηρὶ ἔοικε.
<hom.od 17.501>	ξεῖνός τις δύστηνος ἀλητεύει κατὰ δῶμα
<hom.od 17.502>	ἀνέρας αἰτίζων: ἀχρημοσύνη γὰρ ἀνώγει:
<hom.od 17.503>	ἔνθ' ἄλλοι μὲν πάντες ἐνέπλησάν τ' ἔδοσάν τε,
<hom.od 17.504>	οὗτος δὲ θρήνυι πρυμνὸν βάλε δεξιὸν ὦμον.”

<hom.od 17.505>	ἡ μὲν ἄρ' ὣς ἀγόρευε μετὰ δμῳῇσι γυναιξίν,
<hom.od 17.506>	ἡμένη ἐν θαλάμῳ: ὁ δ' ἐδείπνεε δῖος ̓Οδυσσεύς:
<hom.od 17.507>	ἡ δ' ἐπὶ οἷ καλέσασα προσηύδα δῖον ὑφορβόν:

<hom.od 17.508>	“ἔρχεο, δῖ' Εὔμαιε, κιὼν τὸν ξεῖνον ἄνωχθι
<hom.od 17.509>	ἐλθέμεν, ὄφρα τί μιν προσπτύξομαι ἠδ' ἐρέωμαι
<hom.od 17.510>	εἴ που ̓Οδυσσῆος ταλασίφρονος ἠὲ πέπυσται
<hom.od 17.511>	ἢ ἴδεν ὀφθαλμοῖσι: πολυπλάγκτῳ γὰρ ἔοικε.”

<hom.od 17.512>	τὴν δ' ἀπαμειβόμενος προσέφης, Εὔμαιε συβῶτα
<hom.od 17.513>	“εἰ γάρ τοι, βασίλεια, σιωπήσειαν ̓Αχαιοί:
<hom.od 17.514>	οἷ' ὅ γε μυθεῖται, θέλγοιτό κέ τοι φίλον ἦτορ.
<hom.od 17.515>	τρεῖς γὰρ δή μιν νύκτας ἔχον,  τρία δ' ἤματ' ἔρυξα
<hom.od 17.516>	ἐν κλισίῃ: πρῶτον γὰρ ἔμ' ἵκετο νηὸς ἀποδράς:
<hom.od 17.517>	ἀλλ' οὔ πω κακότητα διήνυσεν ἣν ἀγορεύων.
<hom.od 17.518>	ὡς δ' ὅτ' ἀοιδὸν ἀνὴρ ποτιδέρκεται, ὅς τε θεῶν ἒξ
<hom.od 17.519>	ἀείδει δεδαὼς ἔπε' ἱμερόεντα βροτοῖσι,
<hom.od 17.520>	τοῦ δ' ἄμοτον μεμάασιν ἀκουέμεν,  ὁππότ' ἀείδῃ:
<hom.od 17.521>	ὣς ἐμὲ κεῖνος ἔθελγε παρήμενος ἐν μεγάροισι.
<hom.od 17.522>	φησὶ δ' ̓Οδυσσῆος ξεῖνος πατρώϊος εἶναι,
<hom.od 17.523>	Κρήτῃ ναιετάων, ὅθι Μίνωος γένος ἐστίν.
<hom.od 17.524>	ἔνθεν δὴ νῦν δεῦρο τόδ' ἵκετο πήματα πάσχων,
<hom.od 17.525>	προπροκυλινδόμενος: στεῦται δ' ̓Οδυσῆος ἀκοῦσαι,
<hom.od 17.526>	ἀγχοῦ, Θεσπρωτῶν ἀνδρῶν ἐν πίονι δήμῳ,
<hom.od 17.527>	ζωοῦ: πολλὰ δ' ἄγει κειμήλια ὅνδε δόμονδε.”

<hom.od 17.528>	τὸν δ' αὖτε προσέειπε περίφρων Πηνελόπεια:
<hom.od 17.529>	“ἔρχεο, δεῦρο κάλεσσον, ἵν' ἀντίον αὐτὸς ἐνίσπῃ.
<hom.od 17.530>	οὗτοι δ' ἠὲ θύρῃσι καθήμενοι ἑψιαάσθων.
<hom.od 17.531>	ἢ αὐτοῦ κατὰ δώματ', ἐπεί σφισι θυμὸς ἐύ̈φρων.
<hom.od 17.532>	αὐτῶν μὲν γὰρ κτήματ' ἀκήρατα κεῖτ' ἐνὶ οἴκῳ,
<hom.od 17.533>	σῖτος καὶ μέθυ ἡδύ: τὰ μὲν οἰκῆες ἔδουσιν,
<hom.od 17.534>	οἱ δ' εἰς ἡμέτερον πωλεύμενοι ἤματα πάντα,
<hom.od 17.535>	βοῦς ἱερεύοντες καὶ ὄϊς καὶ πίονας αἶγας,
<hom.od 17.536>	εἰλαπινάζουσιν πίνουσί τε αἴθοπα οἶνον,
<hom.od 17.537>	μαψιδίως: τὰ δὲ πολλὰ κατάνεται. οὐ γὰρ ἔπ' ἀνήρ,
<hom.od 17.538>	οἷος ̓Οδυσσεὺς ἔσκεν, ἀρὴν ἀπὸ οἴκου ἀμῦναι.
<hom.od 17.539>	εἰ δ' ̓Οδυσεὺς ἔλθοι καὶ ἵκοιτ' ἐς πατρίδα γαῖαν,
<hom.od 17.540>	αἶψά κε σὺν ᾧ παιδὶ βίας ἀποτίσεται ἀνδρῶν.”

<hom.od 17.541>	ὣς φάτο, Τηλέμαχος δὲ μέγ' ἔπταρεν, ἀμφὶ δὲ δῶμα
<hom.od 17.542>	σμερδαλέον κονάβησε: γέλασσε δὲ Πηνελόπεια,
<hom.od 17.543>	αἶψα δ' ἄρ' Εὔμαιον ἔπεα πτερόεντα προσηύδα:

<hom.od 17.544>	“ἔρχεό μοι, τὸν ξεῖνον ἐναντίον ὧδε κάλεσσον.
<hom.od 17.545>	οὐχ ὁράᾳς ὅ μοι υἱὸς ἐπέπταρε πᾶσιν ἔπεσσι;
<hom.od 17.546>	τῷ κε καὶ οὐκ ἀτελὴς θάνατος μνηστῆρσι γένοιτο
<hom.od 17.547>	πᾶσι μάλ', οὐδέ κέ τις θάνατον καὶ κῆρας ἀλύξει.
<hom.od 17.548>	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
<hom.od 17.549>	αἴ κ' αὐτὸν γνώω νημερτέα πάντ' ἐνέποντα,
<hom.od 17.550>	ἕσσω μιν χλαῖνάν τε χιτῶνά τε,  εἵματα καλά.”

<hom.od 17.551>	ὣς φάτο, βῆ δὲ συφορβός, ἐπεὶ τὸν μῦθον ἄκουσεν:
<hom.od 17.552>	ἀγχοῦ δ' ἱστάμενος ἔπεα πτερόεντα προσηύδα:

<hom.od 17.553>	“ξεῖνε πάτερ, καλέει σε περίφρων Πηνελόπεια,
<hom.od 17.554>	μήτηρ Τηλεμάχοιο: μεταλλῆσαί τί ἑ θυμὸς
<hom.od 17.555>	ἀμφὶ πόσει κέλεται,  καὶ κήδεά περ πεπαθυίῃ.
<hom.od 17.556>	εἰ δέ κέ σε γνώῃ νημερτέα πάντ' ἐνέποντα,
<hom.od 17.557>	ἕσσει σε χλαῖνάν τε χιτῶνά τε, τῶν σὺ μάλιστα
<hom.od 17.558>	χρηί̈ζεις: σῖτον δὲ καὶ αἰτίζων κατὰ δῆμον
<hom.od 17.559>	γαστέρα βοσκήσεις: δώσει δέ τοι ὅς κ' ἐθέλῃσι.”

<hom.od 17.560>	τὸν δ' αὖτε προσέειπε πολύτλας δῖος ̓Οδυσσεύς:
<hom.od 17.561>	“Εὔμαι', αἶψά κ' ἐγὼ νημερτέα πάντ' ἐνέποιμι
<hom.od 17.562>	κούρῃ ̓Ικαρίοιο, περίφρονι Πηνελοπείῃ:
<hom.od 17.563>	οἶδα γὰρ εὖ περὶ κείνου, ὁμὴν δ' ἀνεδέγμεθ' ὀϊζύν.
<hom.od 17.564>	ἀλλὰ μνηστήρων χαλεπῶν ὑποδείδι' ὅμιλον,
<hom.od 17.565>	τῶν ὕβρις τε βίη τε σιδήρεον οὐρανὸν ἵκει.
<hom.od 17.566>	καὶ γὰρ νῦν, ὅτε μ' οὗτος ἀνὴρ κατὰ δῶμα κιόντα
<hom.od 17.567>	οὔ τι κακὸν ῥέξαντα βαλὼν ὀδύνῃσιν ἔδωκεν,
<hom.od 17.568>	οὔτε τι Τηλέμαχος τό γ' ἐπήρκεσεν οὔτε τις ἄλλος.
<hom.od 17.569>	τῷ νῦν Πηνελόπειαν ἐνὶ μεγάροισιν ἄνωχθι
<hom.od 17.570>	μεῖναι,  ἐπειγομένην περ, ἐς ἠέλιον καταδύντα:
<hom.od 17.571>	καὶ τότε μ' εἰρέσθω πόσιος πέρι νόστιμον ἦμαρ,
<hom.od 17.572>	ἀσσοτέρω καθίσασα παραὶ πυρί: εἵματα γάρ τοι
<hom.od 17.573>	λύγρ' ἔχω: οἶσθα καὶ αὐτός, ἐπεί σε πρῶθ' ἱκέτευσα.”

<hom.od 17.574>	ὣς φάτο, βῆ δὲ συφορβός, ἐπεὶ τὸν μῦθον ἄκουσε.
<hom.od 17.575>	τὸν δ' ὑπὲρ οὐδοῦ βάντα προσηύδα Πηνελόπεια:

<hom.od 17.576>	“οὐ σύ γ' ἄγεις, Εὔμαιε: τί τοῦτ' ἐνόησεν ἀλήτης;
<hom.od 17.577>	ἦ τινά που δείσας ἐξαίσιον ἦε καὶ ἄλλως
<hom.od 17.578>	αἰδεῖται κατὰ δῶμα; κακὸς δ' αἰδοῖος ἀλήτης.”

<hom.od 17.579>	τὴν δ' ἀπαμειβόμενος προσέφης, Εὔμαιε συβῶτα:
<hom.od 17.580>	“μυθεῖται κατὰ μοῖραν,  ἅ πέρ κ' οἴοιτο καὶ ἄλλος,
<hom.od 17.581>	ὕβριν ἀλυσκάζων ἀνδρῶν ὑπερηνορεόντων.
<hom.od 17.582>	ἀλλά σε μεῖναι ἄνωγεν ἐς ἠέλιον καταδύντα.
<hom.od 17.583>	καὶ δὲ σοὶ ὧδ' αὐτῇ πολὺ κάλλιον, ὦ βασίλεια,
<hom.od 17.584>	οἴην πρὸς ξεῖνον φάσθαι ἔπος ἠδ' ἐπακοῦσαι.”
<hom.od 17.585>	τὸν δ' αὖτε προσέειπε περίφρων Πηνελόπεια:
<hom.od 17.586>	“οὐκ ἄφρων ὁ ξεῖνος: ὀί̈εται, ὥς περ ἂν εἴη:
<hom.od 17.587>	οὐ γάρ πού τινες ὧδε καταθνητῶν ἀνθρώπων
<hom.od 17.588>	ἀνέρες ὑβρίζοντες ἀτάσθαλα μηχανόωνται.”

<hom.od 17.589>	ἡ μὲν ἄρ' ὣς ἀγόρευεν, ὁ δ' ᾤχετο δῖος ὑφορβὸς
<hom.od 17.590>	μνηστήρων ἐς ὅμιλον,  ἐπεὶ διεπέφραδε πάντα.
<hom.od 17.591>	αἶψα δὲ Τηλέμαχον ἔπεα πτερόεντα προσηύδα,
<hom.od 17.592>	ἄγχι σχὼν κεφαλήν, ἵνα μὴ πευθοίαθ' οἱ ἄλλοι:

<hom.od 17.593>	“ὦ φίλ', ἐγὼ μὲν ἄπειμι, σύας καὶ κεῖνα φυλάξων,
<hom.od 17.594>	σὸν καὶ ἐμὸν βίοτον: σοὶ δ' ἐνθάδε πάντα μελόντων.
<hom.od 17.595>	αὐτὸν μέν σε πρῶτα σάω,  καὶ φράζεο θυμῷ
<hom.od 17.596>	μή τι πάθῃς: πολλοὶ δὲ κακὰ φρονέουσιν ̓Αχαιῶν,
<hom.od 17.597>	τοὺς Ζεὺς ἐξολέσειε πρὶν ἡμῖν πῆμα γενέσθαι.”

<hom.od 17.598>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 17.599>	“ἔσσεται οὕτως, ἄττα: σὺ δ' ἔρχεο δειελιήσας:
<hom.od 17.600>	ἠῶθεν δ' ἰέναι καὶ ἄγειν ἱερήϊα καλά:
<hom.od 17.601>	αὐτὰρ ἐμοὶ τάδε πάντα καὶ ἀθανάτοισι μελήσει.”

<hom.od 17.602>	ὣς φάθ', ὁ δ' αὖτις ἄρ' ἕζετ' ἐϋξέστου ἐπὶ δίφρου,
<hom.od 17.603>	πλησάμενος δ' ἄρα θυμὸν ἐδητύος ἠδὲ ποτῆτος
<hom.od 17.604>	βῆ ῥ' ἴμεναι μεθ' ὕας, λίπε δ' ἕρκεά τε μέγαρόν τε,
<hom.od 17.605>	πλεῖον δαιτυμόνων: οἱ δ' ὀρχηστυῖ καὶ ἀοιδῇ
<hom.od 17.606>	τέρποντ': ἤδη γὰρ καὶ ἐπήλυθε δείελον ἦμαρ.

<hom.od 18.1>	ἦλθε δ' ἐπὶ πτωχὸς πανδήμιος, ὃς κατὰ ἄστυ
<hom.od 18.2>	πτωχεύεσκ' ̓Ιθάκης, μετὰ δ' ἔπρεπε γαστέρι μάργῃ
<hom.od 18.3>	ἀζηχὲς φαγέμεν καὶ πιέμεν: οὐδέ οἱ ἦν ἲς
<hom.od 18.4>	οὐδὲ βίη, εἶδος δὲ μάλα μέγας ἦν ὁράασθαι.
<hom.od 18.5>	̓Αρναῖος δ' ὄνομ' ἔσκε: τὸ γὰρ θέτο πότνια μήτηρ
<hom.od 18.6>	ἐκ γενετῆς: ̓͂Ιρον δὲ νέοι κίκλησκον ἅπαντες,
<hom.od 18.7>	οὕνεκ' ἀπαγγέλλεσκε κιών, ὅτε πού τις ἀνώγοι:
<hom.od 18.8>	ὅς ῥ' ἐλθὼν ̓Οδυσῆα διώκετο οἷο δόμοιο,
<hom.od 18.9>	καί μιν νεικείων ἔπεα πτερόεντα προσηύδα:

<hom.od 18.10>	“εἶκε,  γέρον, προθύρου, μὴ δὴ τάχα καὶ ποδὸς ἕλκῃ.
<hom.od 18.11>	οὐκ ἀί̈εις ὅτι δή μοι ἐπιλλίζουσιν ἅπαντες,
<hom.od 18.12>	ἑλκέμεναι δὲ κέλονται; ἐγὼ δ' αἰσχύνομαι ἔμπης.
<hom.od 18.13>	ἀλλ' ἄνα, μὴ τάχα νῶϊν ἔρις καὶ χερσὶ γένηται.”

<hom.od 18.14>	τὸν δ' ἄρ' ὑπόδρα ἰδὼν προσέφη πολύμητις ̓Οδυσσεύς:
<hom.od 18.15>	“δαιμόνι',  οὔτε τί σε ῥέζω κακὸν οὔτ' ἀγορεύω,
<hom.od 18.16>	οὔτε τινὰ φθονέω δόμεναι καὶ πόλλ' ἀνελόντα.
<hom.od 18.17>	οὐδὸς δ' ἀμφοτέρους ὅδε χείσεται, οὐδέ τί σε χρὴ
<hom.od 18.18>	ἀλλοτρίων φθονέειν: δοκέεις δέ μοι εἶναι ἀλήτης
<hom.od 18.19>	ὥς περ ἐγών, ὄλβον δὲ θεοὶ μέλλουσιν ὀπάζειν.
<hom.od 18.20>	χερσὶ δὲ μή τι λίην προκαλίζεο,  μή με χολώσῃς,
<hom.od 18.21>	μή σε γέρων περ ἐὼν στῆθος καὶ χείλεα φύρσω
<hom.od 18.22>	αἵματος: ἡσυχίη δ' ἂν ἐμοὶ καὶ μᾶλλον ἔτ' εἴη
<hom.od 18.23>	αὔριον: οὐ μὲν γάρ τί ς' ὑποστρέψεσθαι ὀί̈ω
<hom.od 18.24>	δεύτερον ἐς μέγαρον Λαερτιάδεω ̓Οδυσῆος.”
<hom.od 18.25>	τὸν δὲ χολωσάμενος προσεφώνεεν ̓͂Ιρος ἀλήτης:
<hom.od 18.26>	“ὢ πόποι, ὡς ὁ μολοβρὸς ἐπιτροχάδην ἀγορεύει,
<hom.od 18.27>	γρηὶ̈ καμινοῖ ἶσος: ὃν ἂν κακὰ μητισαίμην
<hom.od 18.28>	κόπτων ἀμφοτέρῃσι, χαμαὶ δέ κε πάντας ὀδόντας
<hom.od 18.29>	γναθμῶν ἐξελάσαιμι συὸς ὣς ληϊβοτείρης.
<hom.od 18.30>	ζῶσαι νῦν,  ἵνα πάντες ἐπιγνώωσι καὶ οἵδε
<hom.od 18.31>	μαρναμένους: πῶς δ' ἂν σὺ νεωτέρῳ ἀνδρὶ μάχοιο;”

<hom.od 18.32>	ὣς οἱ μὲν προπάροιθε θυράων ὑψηλάων
<hom.od 18.33>	οὐδοῦ ἔπι ξεστοῦ πανθυμαδὸν ὀκριόωντο.
<hom.od 18.34>	τοῖϊν δὲ ξυνέηχ' ἱερὸν μένος ̓Αντινόοιο,
<hom.od 18.35>	ἡδὺ δ' ἄρ' ἐκγελάσας μετεφώνει μνηστήρεσσιν:

<hom.od 18.36>	“ὦ φίλοι, οὐ μέν πώ τι πάρος τοιοῦτον ἐτύχθη,
<hom.od 18.37>	οἵην τερπωλὴν θεὸς ἤγαγεν ἐς τόδε δῶμα.
<hom.od 18.38>	ὁ ξεῖνός τε καὶ ̓͂Ιρος ἐρίζετον ἀλλήλοιϊν
<hom.od 18.39>	χερσὶ μαχέσσασθαι: ἀλλὰ ξυνελάσσομεν ὦκα.”

<hom.od 18.40>	ὣς ἔφαθ',  οἱ δ' ἄρα πάντες ἀνήϊξαν γελόωντες,
<hom.od 18.41>	ἀμφὶ δ' ἄρα πτωχοὺς κακοείμονας ἠγερέθοντο.
<hom.od 18.42>	τοῖσιν δ' ̓Αντίνοος μετέφη, Εὐπείθεος υἱός:

<hom.od 18.43>	“κέκλυτέ μευ, μνηστῆρες ἀγήνορες, ὄφρα τι εἴπω.
<hom.od 18.44>	γαστέρες αἵδ' αἰγῶν κέατ' ἐν πυρί, τὰς ἐπὶ δόρπῳ
<hom.od 18.45>	κατθέμεθα κνίσης τε καὶ αἵματος ἐμπλήσαντες:
<hom.od 18.46>	ὁππότερος δέ κε νικήσῃ κρείσσων τε γένηται,
<hom.od 18.47>	τάων ἥν κ' ἐθέλῃσιν ἀναστὰς αὐτὸς ἑλέσθω:
<hom.od 18.48>	αἰεὶ αὖθ' ἡμῖν μεταδαίσεται, οὐδέ τιν' ἄλλον
<hom.od 18.49>	πτωχὸν ἔσω μίσγεσθαι ἐάσομεν αἰτήσοντα.”

<hom.od 18.50>	ὣς ἔφατ' ̓Αντίνοος,  τοῖσιν δ' ἐπιήνδανε μῦθος.
<hom.od 18.51>	τοῖς δὲ δολοφρονέων μετέφη πολύμητις ̓Οδυσσεύς:

<hom.od 18.52>	“ὦ φίλοι, οὔ πως ἔστι νεωτέρῳ ἀνδρὶ μάχεσθαι
<hom.od 18.53>	ἄνδρα γέροντα, δύῃ ἀρημένον: ἀλλά με γαστὴρ
<hom.od 18.54>	ὀτρύνει κακοεργός, ἵνα πληγῇσι δαμείω.
<hom.od 18.55>	ἀλλ' ἄγε νῦν μοι πάντες ὀμόσσατε καρτερὸν ὅρκον,
<hom.od 18.56>	μή τις ἐπ' ̓́Ιρῳ ἦρα φέρων ἐμὲ χειρὶ βαρείῃ
<hom.od 18.57>	πλήξῃ ἀτασθάλλων, τούτῳ δέ με ἶφι δαμάσσῃ.”

<hom.od 18.58>	ὣς ἔφαθ', οἱ δ' ἄρα πάντες ἀπώμνυον ὡς ἐκέλευεν.
<hom.od 18.59>	αὐτὰρ ἐπεί ῥ' ὄμοσάν τε τελεύτησάν τε τὸν ὅρκον,
<hom.od 18.60>	τοῖς δ' αὖτις μετέειφ' ἱερὴ ἲς Τηλεμάχοιο:

<hom.od 18.61>	“ξεῖν', εἴ ς' ὀτρύνει κραδίη καὶ θυμὸς ἀγήνωρ
<hom.od 18.62>	τοῦτον ἀλέξασθαι, τῶν δ' ἄλλων μή τιν' ̓Αχαιῶν
<hom.od 18.63>	δείδιθ', ἐπεὶ πλεόνεσσι μαχήσεται ὅς κέ σε θείνῃ:
<hom.od 18.64>	ξεινοδόκος μὲν ἐγών, ἐπὶ δ' αἰνεῖτον βασιλῆες,
<hom.od 18.65>	̓Αντίνοός τε καὶ Εὐρύμαχος,  πεπνυμένω ἄμφω.”

<hom.od 18.66>	ὣς ἔφαθ', οἱ δ' ἄρα πάντες ἐπῄνεον: αὐτὰρ ̓Οδυσσεὺς
<hom.od 18.67>	ζώσατο μὲν ῥάκεσιν περὶ μήδεα, φαῖνε δὲ μηροὺς
<hom.od 18.68>	καλούς τε μεγάλους τε, φάνεν δέ οἱ εὐρέες ὦμοι
<hom.od 18.69>	στήθεά τε στιβαροί τε βραχίονες: αὐτὰρ ̓Αθήνη
<hom.od 18.70>	ἄγχι παρισταμένη μέλε' ἤλδανε ποιμένι λαῶν.
<hom.od 18.71>	μνηστῆρες δ' ἄρα πάντες ὑπερφιάλως ἀγάσαντο:
<hom.od 18.72>	ὧδε δέ τις εἴπεσκεν ἰδὼν ἐς πλησίον ἄλλον:

<hom.od 18.73>	“ἦ τάχα ̓͂Ιρος ̓́Αϊρος ἐπίσπαστον κακὸν ἕξει,
<hom.od 18.74>	οἵην ἐκ ῥακέων ὁ γέρων ἐπιγουνίδα φαίνει.”

<hom.od 18.75>	ὣς ἄρ' ἔφαν,  ̓́Ιρῳ δὲ κακῶς ὠρίνετο θυμός.
<hom.od 18.76>	ἀλλὰ καὶ ὣς δρηστῆρες ἄγον ζώσαντες ἀνάγκῃ
<hom.od 18.77>	δειδιότα: σάρκες δὲ περιτρομέοντο μέλεσσιν.
<hom.od 18.78>	̓Αντίνοος δ' ἐνένιπεν ἔπος τ' ἔφατ' ἔκ τ' ὀνόμαζεν:

<hom.od 18.79>	“νῦν μὲν μήτ' εἴης, βουγάϊε, μήτε γένοιο,
<hom.od 18.80>	εἰ δὴ τοῦτόν γε τρομέεις καὶ δείδιας αἰνῶς,
<hom.od 18.81>	ἄνδρα γέροντα, δύῃ ἀρημένον, ἥ μιν ἱκάνει.
<hom.od 18.82>	ἀλλ' ἔκ τοι ἐρέω, τὸ δὲ καὶ τετελεσμένον ἔσται:
<hom.od 18.83>	αἴ κέν ς' οὗτος νικήσῃ κρείσσων τε γένηται,
<hom.od 18.84>	πέμψω ς' ἤπειρόνδε, βαλὼν ἐν νηὶ μελαίνῃ,
<hom.od 18.85>	εἰς ̓́Εχετον βασιλῆα,  βροτῶν δηλήμονα πάντων,
<hom.od 18.86>	ὅς κ' ἀπὸ ῥῖνα τάμῃσι καὶ οὔατα νηλέϊ χαλκῷ,
<hom.od 18.87>	μήδεά τ' ἐξερύσας δώῃ κυσὶν ὠμὰ δάσασθαι.”

<hom.od 18.88>	ὣς φάτο, τῷ δ' ἔτι μᾶλλον ὑπὸ τρόμος ἔλλαβε γυῖα.
<hom.od 18.89>	ἐς μέσσον δ' ἄναγον: τὼ δ' ἄμφω χεῖρας ἀνέσχον.
<hom.od 18.90>	δὴ τότε μερμήριξε πολύτλας δῖος ̓Οδυσσεὺς
<hom.od 18.91>	ἢ ἐλάσει' ὥς μιν ψυχὴ λίποι αὖθι πεσόντα,
<hom.od 18.92>	ἦέ μιν ἦκ' ἐλάσειε τανύσσειέν τ' ἐπὶ γαίῃ.
<hom.od 18.93>	ὧδε δέ οἱ φρονέοντι δοάσσατο κέρδιον εἶναι,
<hom.od 18.94>	ἦκ' ἐλάσαι, ἵνα μή μιν ἐπιφρασσαίατ' ̓Αχαιοί.
<hom.od 18.95>	δὴ τότ' ἀνασχομένω ὁ μὲν ἤλασε δεξιὸν ὦμον
<hom.od 18.96>	̓͂Ιρος, ὁ δ' αὐχέν' ἔλασσεν ὑπ' οὔατος, ὀστέα δ' εἴσω
<hom.od 18.97>	ἔθλασεν: αὐτίκα δ' ἦλθε κατὰ στόμα φοίνιον αἷμα,
<hom.od 18.98>	κὰδ δ' ἔπες' ἐν κονίῃσι μακών, σὺν δ' ἤλας' ὀδόντας
<hom.od 18.99>	λακτίζων ποσὶ γαῖαν: ἀτὰρ μνηστῆρες ἀγαυοὶ
<hom.od 18.100>	χεῖρας ἀνασχόμενοι γέλῳ ἔκθανον.  αὐτὰρ ̓Οδυσσεὺς
<hom.od 18.101>	ἕλκε διὲκ προθύροιο λαβὼν ποδός, ὄφρ' ἵκετ' αὐλήν,
<hom.od 18.102>	αἰθούσης τε θύρας: καί μιν ποτὶ ἑρκίον αὐλῆς
<hom.od 18.103>	εἷσεν ἀνακλίνας: σκῆπτρον δέ οἱ ἔμβαλε χειρί,
<hom.od 18.104>	καί μιν φωνήσας ἔπεα πτερόεντα προσηύδα:

<hom.od 18.105>	“ἐνταυθοῖ νῦν ἧσο σύας τε κύνας τ' ἀπερύκων,
<hom.od 18.106>	μηδὲ σύ γε ξείνων καὶ πτωχῶν κοίρανος εἶναι
<hom.od 18.107>	λυγρὸς ἐών, μή πού τι κακὸν καὶ μεῖζον ἐπαύρῃ.”

<hom.od 18.108>	ἦ ῥα καὶ ἀμφ' ὤμοισιν ἀεικέα βάλλετο πήρην,
<hom.od 18.109>	πυκνὰ ῥωγαλέην: ἐν δὲ στρόφος ἦεν ἀορτήρ.
<hom.od 18.110>	ἂψ δ' ὅ γ' ἐπ' οὐδὸν ἰὼν κατ' ἄρ' ἕζετο: τοὶ δ' ἴσαν εἴσω
<hom.od 18.111>	ἡδὺ γελώοντες καὶ δεικανόωντ' ἐπέεσσι:

<hom.od 18.112>	“Ζεύς τοι δοίη, ξεῖνε, καὶ ἀθάνατοι θεοὶ ἄλλοι,
<hom.od 18.113>	ὅττι μάλιστ' ἐθέλεις καί τοι φίλον ἔπλετο θυμῷ,
<hom.od 18.114>	ὃς τοῦτον τὸν ἄναλτον ἀλητεύειν ἀπέπαυσας
<hom.od 18.115>	ἐν δήμῳ: τάχα γάρ μιν ἀνάξομεν ἤπειρόνδε
<hom.od 18.116>	εἰς ̓́Εχετον βασιλῆα, βροτῶν δηλήμονα πάντων.”

<hom.od 18.117>	ὣς ἄρ' ἔφαν, χαῖρεν δὲ κλεηδόνι δῖος ̓Οδυσσεύς.
<hom.od 18.118>	̓Αντίνοος δ' ἄρα οἱ μεγάλην παρὰ γαστέρα θῆκεν,
<hom.od 18.119>	ἐμπλείην κνίσης τε καὶ αἵματος: ̓Αμφίνομος δὲ
<hom.od 18.120>	ἄρτους ἐκ κανέοιο δύω παρέθηκεν ἀείρας
<hom.od 18.121>	καὶ δέπαϊ χρυσέῳ δειδίσκετο, φώνησέν τε:

<hom.od 18.122>	“χαῖρε, πάτερ ὦ ξεῖνε, γένοιτό τοι ἔς περ ὀπίσσω
<hom.od 18.123>	ὄλβος: ἀτὰρ μὲν νῦν γε κακοῖς ἔχεαι πολέεσσι.”

<hom.od 18.124>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 18.125>	“̓Αμφίνομ',  ἦ μάλα μοι δοκέεις πεπνυμένος εἶναι:
<hom.od 18.126>	τοίου γὰρ καὶ πατρός, ἐπεὶ κλέος ἐσθλὸν ἄκουον,
<hom.od 18.127>	Νῖσον Δουλιχιῆα ἐύ̈ν τ' ἔμεν ἀφνειόν τε:
<hom.od 18.128>	τοῦ ς' ἔκ φασι γενέσθαι, ἐπητῇ δ' ἀνδρὶ ἔοικας.
<hom.od 18.129>	τοὔνεκά τοι ἐρέω, σὺ δὲ σύνθεο καί μευ ἄκουσον:
<hom.od 18.130>	οὐδὲν ἀκιδνότερον γαῖα τρέφει ἀνθρώποιο,
<hom.od 18.131>	πάντων ὅσσα τε γαῖαν ἔπι πνείει τε καὶ ἕρπει.
<hom.od 18.132>	οὐ μὲν γάρ ποτέ φησι κακὸν πείσεσθαι ὀπίσσω,
<hom.od 18.133>	ὄφρ' ἀρετὴν παρέχωσι θεοὶ καὶ γούνατ' ὀρώρῃ:
<hom.od 18.134>	ἀλλ' ὅτε δὴ καὶ λυγρὰ θεοὶ μάκαρες τελέσωσι,
<hom.od 18.135>	καὶ τὰ φέρει ἀεκαζόμενος τετληότι θυμῷ:
<hom.od 18.136>	τοῖος γὰρ νόος ἐστὶν ἐπιχθονίων ἀνθρώπων
<hom.od 18.137>	οἷον ἐπ' ἦμαρ ἄγησι πατὴρ ἀνδρῶν τε θεῶν τε.
<hom.od 18.138>	καὶ γὰρ ἐγώ ποτ' ἔμελλον ἐν ἀνδράσιν ὄλβιος εἶναι,
<hom.od 18.139>	πολλὰ δ' ἀτάσθαλ' ἔρεξα βίῃ καὶ κάρτεϊ εἴκων,
<hom.od 18.140>	πατρί τ' ἐμῷ πίσυνος καὶ ἐμοῖσι κασιγνήτοισι.
<hom.od 18.141>	τῷ μή τίς ποτε πάμπαν ἀνὴρ ἀθεμίστιος εἴη,
<hom.od 18.142>	ἀλλ' ὅ γε σιγῇ δῶρα θεῶν ἔχοι, ὅττι διδοῖεν.
<hom.od 18.143>	οἷ' ὁρόω μνηστῆρας ἀτάσθαλα μηχανόωντας,
<hom.od 18.144>	κτήματα κείροντας καὶ ἀτιμάζοντας ἄκοιτιν
<hom.od 18.145>	ἀνδρός,  ὃν οὐκέτι φημὶ φίλων καὶ πατρίδος αἴης
<hom.od 18.146>	δηρὸν ἀπέσσεσθαι: μάλα δὲ σχεδόν. ἀλλά σε δαίμων
<hom.od 18.147>	οἴκαδ' ὑπεξαγάγοι, μηδ' ἀντιάσειας ἐκείνῳ,
<hom.od 18.148>	ὁππότε νοστήσειε φίλην ἐς πατρίδα γαῖαν:
<hom.od 18.149>	οὐ γὰρ ἀναιμωτί γε διακρινέεσθαι ὀί̈ω
<hom.od 18.150>	μνηστῆρας καὶ κεῖνον,  ἐπεί κε μέλαθρον ὑπέλθῃ.”

<hom.od 18.151>	ὣς φάτο, καὶ σπείσας ἔπιεν μελιηδέα οἶνον,
<hom.od 18.152>	ἂψ δ' ἐν χερσὶν ἔθηκε δέπας κοσμήτορι λαῶν.
<hom.od 18.153>	αὐτὰρ ὁ βῆ διὰ δῶμα φίλον τετιημένος ἦτορ,
<hom.od 18.154>	νευστάζων κεφαλῇ: δὴ γὰρ κακὸν ὄσσετο θυμός.
<hom.od 18.155>	ἀλλ' οὐδ' ὣς φύγε κῆρα: πέδησε δὲ καὶ τὸν ̓Αθήνη
<hom.od 18.156>	Τηλεμάχου ὑπὸ χερσὶ καὶ ἔγχεϊ ἶφι δαμῆναι.
<hom.od 18.157>	ἂψ δ' αὖτις κατ' ἄρ' ἕζετ' ἐπὶ θρόνου ἔνθεν ἀνέστη.

<hom.od 18.158>	τῇ δ' ἄρ' ἐπὶ φρεσὶ θῆκε θεὰ γλαυκῶπις ̓Αθήνη,
<hom.od 18.159>	κούρῃ ̓Ικαρίοιο, περίφρονι Πηνελοπείῃ,
<hom.od 18.160>	μνηστήρεσσι φανῆναι,  ὅπως πετάσειε μάλιστα
<hom.od 18.161>	θυμὸν μνηστήρων ἰδὲ τιμήεσσα γένοιτο
<hom.od 18.162>	μᾶλλον πρὸς πόσιός τε καὶ υἱέος ἢ πάρος ἦεν.
<hom.od 18.163>	ἀχρεῖον δ' ἐγέλασσεν ἔπος τ' ἔφατ' ἔκ τ' ὀνόμαζεν:

<hom.od 18.164>	“Εὐρυνόμη, θυμός μοι ἐέλδεται, οὔ τι πάρος γε,
<hom.od 18.165>	μνηστήρεσσι φανῆναι,  ἀπεχθομένοισί περ ἔμπης:
<hom.od 18.166>	παιδὶ δέ κεν εἴποιμι ἔπος, τό κε κέρδιον εἴη,
<hom.od 18.167>	μὴ πάντα μνηστῆρσιν ὑπερφιάλοισιν ὁμιλεῖν,
<hom.od 18.168>	οἵ τ' εὖ μὲν βάζουσι, κακῶς δ' ὄπιθεν φρονέουσι.”

<hom.od 18.169>	τὴν δ' αὖτ' Εὐρυνόμη ταμίη πρὸς μῦθον ἔειπεν:
<hom.od 18.170>	“ναὶ δὴ ταῦτά γε πάντα,  τέκος, κατὰ μοῖραν ἔειπες.
<hom.od 18.171>	ἀλλ' ἴθι καὶ σῷ παιδὶ ἔπος φάο μηδ' ἐπίκευθε,
<hom.od 18.172>	χρῶτ' ἀπονιψαμένη καὶ ἐπιχρίσασα παρειάς:
<hom.od 18.173>	μηδ' οὕτω δακρύοισι πεφυρμένη ἀμφὶ πρόσωπα
<hom.od 18.174>	ἔρχευ, ἐπεὶ κάκιον πενθήμεναι ἄκριτον αἰεί.
<hom.od 18.175>	ἤδη μὲν γάρ τοι παῖς τηλίκος,  ὃν σὺ μάλιστα
<hom.od 18.176>	ἠρῶ ἀθανάτοισι γενειήσαντα ἰδέσθαι.”

<hom.od 18.177>	τὴν δ' αὖτε προσέειπε περίφρων Πηνελόπεια:
<hom.od 18.178>	“Εὐρυνόμη, μὴ ταῦτα παραύδα, κηδομένη περ,
<hom.od 18.179>	χρῶτ' ἀπονίπτεσθαι καὶ ἐπιχρίεσθαι ἀλοιφῇ:
<hom.od 18.180>	ἀγλαί̈ην γὰρ ἐμοί γε θεοί,  τοὶ ̓́Ολυμπον ἔχουσιν,
<hom.od 18.181>	ὤλεσαν, ἐξ οὗ κεῖνος ἔβη κοίλῃς ἐνὶ νηυσίν.
<hom.od 18.182>	ἀλλά μοι Αὐτονόην τε καὶ ̔Ιπποδάμειαν ἄνωχθι
<hom.od 18.183>	ἐλθέμεν, ὄφρα κέ μοι παρστήετον ἐν μεγάροισιν:
<hom.od 18.184>	οἴη δ' οὐκ εἴσειμι μετ' ἀνέρας: αἰδέομαι γάρ.”

<hom.od 18.185>	“ὣς ἄρ' ἔφη,  γρηὺ̈ς δὲ διὲκ μεγάροιο βεβήκει
<hom.od 18.186>	ἀγγελέουσα γυναιξὶ καὶ ὀτρυνέουσα νέεσθαι.

<hom.od 18.187>	ἔνθ' αὖτ' ἄλλ' ἐνόησε θεὰ γλαυκῶπις ̓Αθήνη:
<hom.od 18.188>	κούρῃ ̓Ικαρίοιο κατὰ γλυκὺν ὕπνον ἔχευεν,
<hom.od 18.189>	εὗδε δ' ἀνακλινθεῖσα, λύθεν δέ οἱ ἅψεα πάντα
<hom.od 18.190>	αὐτοῦ ἐνὶ κλιντῆρι: τέως δ' ἄρα δῖα θεάων
<hom.od 18.191>	ἄμβροτα δῶρα δίδου, ἵνα μιν θησαίατ' ̓Αχαιοί.
<hom.od 18.192>	κάλλεϊ μέν οἱ πρῶτα προσώπατα καλὰ κάθηρεν
<hom.od 18.193>	ἀμβροσίῳ, οἵῳ περ ἐϋστέφανος Κυθέρεια
<hom.od 18.194>	χρίεται, εὖτ' ἂν ἴῃ Χαρίτων χορὸν ἱμερόεντα:
<hom.od 18.195>	καί μιν μακροτέρην καὶ πάσσονα θῆκεν ἰδέσθαι,
<hom.od 18.196>	λευκοτέρην δ' ἄρα μιν θῆκε πριστοῦ ἐλέφαντος.
<hom.od 18.197>	ἡ μὲν ἄρ' ὣς ἔρξας' ἀπεβήσετο δῖα θεάων,
<hom.od 18.198>	ἦλθον δ' ἀμφίπολοι λευκώλενοι ἐκ μεγάροιο
<hom.od 18.199>	φθόγγῳ ἐπερχόμεναι: τὴν δὲ γλυκὺς ὕπνος ἀνῆκε,
<hom.od 18.200>	καί ῥ' ἀπομόρξατο χερσὶ παρειὰς φώνησέν τε:

<hom.od 18.201>	“ἦ με μάλ' αἰνοπαθῆ μαλακὸν περὶ κῶμ' ἐκάλυψεν.
<hom.od 18.202>	αἴθε μοι ὣς μαλακὸν θάνατον πόροι ̓́Αρτεμις ἁγνὴ
<hom.od 18.203>	αὐτίκα νῦν, ἵνα μηκέτ' ὀδυρομένη κατὰ θυμὸν
<hom.od 18.204>	αἰῶνα φθινύθω, πόσιος ποθέουσα φίλοιο
<hom.od 18.205>	παντοίην ἀρετήν,  ἐπεὶ ἔξοχος ἦεν ̓Αχαιῶν.”

<hom.od 18.206>	ὣς φαμένη κατέβαιν' ὑπερώϊα σιγαλόεντα,
<hom.od 18.207>	οὐκ οἴη: ἅμα τῇ γε καὶ ἀμφίπολοι δύ' ἕποντο.
<hom.od 18.208>	ἡ δ' ὅτε δὴ μνηστῆρας ἀφίκετο δῖα γυναικῶν,
<hom.od 18.209>	στῆ ῥα παρὰ σταθμὸν τέγεος πύκα ποιητοῖο,
<hom.od 18.210>	ἄντα παρειάων σχομένη λιπαρὰ κρήδεμνα:
<hom.od 18.211>	ἀμφίπολος δ' ἄρα οἱ κεδνὴ ἑκάτερθε παρέστη.
<hom.od 18.212>	τῶν δ' αὐτοῦ λύτο γούνατ', ἔρῳ δ' ἄρα θυμὸν ἔθελχθεν,
<hom.od 18.213>	πάντες δ' ἠρήσαντο παραὶ λεχέεσσι κλιθῆναι.
<hom.od 18.214>	ἡ δ' αὖ Τηλέμαχον προσεφώνεεν, ὃν φίλον υἱόν:

<hom.od 18.215>	“Τηλέμαχ',  οὐκέτι τοι φρένες ἔμπεδοι οὐδὲ νόημα:
<hom.od 18.216>	παῖς ἔτ' ἐὼν καὶ μᾶλλον ἐνὶ φρεσὶ κέρδε' ἐνώμας:
<hom.od 18.217>	νῦν δ', ὅτε δὴ μέγας ἐσσὶ καὶ ἥβης μέτρον ἱκάνεις,
<hom.od 18.218>	καί κέν τις φαίη γόνον ἔμμεναι ὀλβίου ἀνδρός,
<hom.od 18.219>	ἐς μέγεθος καὶ κάλλος ὁρώμενος, ἀλλότριος φώς,
<hom.od 18.220>	οὐκέτι τοι φρένες εἰσὶν ἐναίσιμοι οὐδὲ νόημα.
<hom.od 18.221>	οἷον δὴ τόδε ἔργον ἐνὶ μεγάροισιν ἐτύχθη,
<hom.od 18.222>	ὃς τὸν ξεῖνον ἔασας ἀεικισθήμεναι οὕτως.
<hom.od 18.223>	πῶς νῦν, εἴ τι ξεῖνος ἐν ἡμετέροισι δόμοισιν
<hom.od 18.224>	ἥμενος ὧδε πάθοι ῥυστακτύος ἐξ ἀλεγεινῆς;
<hom.od 18.225>	σοί κ' αἶσχος λώβη τε μετ' ἀνθρώποισι πέλοιτο.”

<hom.od 18.226>	τὴν δ' αὖ Τηλέμαχος πεπνυμένος ἀντίον ηὔδα:
<hom.od 18.227>	“μῆτερ ἐμή, τὸ μὲν οὔ σε νεμεσσῶμαι κεχολῶσθαι:
<hom.od 18.228>	αὐτὰρ ἐγὼ θυμῷ νοέω καὶ οἶδα ἕκαστα,
<hom.od 18.229>	ἐσθλά τε καὶ τὰ χέρεια: πάρος δ' ἔτι νήπιος ἦα.
<hom.od 18.230>	ἀλλά τοι οὐ δύναμαι πεπνυμένα πάντα νοῆσαι:
<hom.od 18.231>	ἐκ γάρ με πλήσσουσι παρήμενοι ἄλλοθεν ἄλλος
<hom.od 18.232>	οἵδε κακὰ φρονέοντες, ἐμοὶ δ' οὐκ εἰσὶν ἀρωγοί.
<hom.od 18.233>	οὐ μέν τοι ξείνου γε καὶ ̓́Ιρου μῶλος ἐτύχθη
<hom.od 18.234>	μνηστήρων ἰότητι, βίῃ δ' ὅ γε φέρτερος ἦεν.
<hom.od 18.235>	αἲ γάρ,  Ζεῦ τε πάτερ καὶ ̓Αθηναίη καὶ ̓́Απολλον,
<hom.od 18.236>	οὕτω νῦν μνηστῆρες ἐν ἡμετέροισι δόμοισι
<hom.od 18.237>	νεύοιεν κεφαλὰς δεδμημένοι, οἱ μὲν ἐν αὐλῇ,
<hom.od 18.238>	οἱ δ' ἔντοσθε δόμοιο, λελῦτο δὲ γυῖα ἑκάστου,
<hom.od 18.239>	ὡς νῦν ̓͂Ιρος κεῖνος ἐπ' αὐλείῃσι θύρῃσιν
<hom.od 18.240>	ἧσται νευστάζων κεφαλῇ,  μεθύοντι ἐοικώς,
<hom.od 18.241>	οὐδ' ὀρθὸς στῆναι δύναται ποσὶν οὐδὲ νέεσθαι
<hom.od 18.242>	οἴκαδ', ὅπη οἱ νόστος, ἐπεὶ φίλα γυῖα λέλυνται.”

<hom.od 18.243>	ὣς οἱ μὲν τοιαῦτα πρὸς ἀλλήλους ἀγόρευον:
<hom.od 18.244>	Εὐρύμαχος δ' ἐπέεσσι προσηύδα Πηνελόπειαν:

<hom.od 18.245>	“κούρη ̓Ικαρίοιο,  περίφρον Πηνελόπεια,
<hom.od 18.246>	εἰ πάντες σε ἴδοιεν ἀν' ̓́Ιασον ̓́Αργος ̓Αχαιοί,
<hom.od 18.247>	πλέονές κε μνηστῆρες ἐν ὑμετέροισι δόμοισιν
<hom.od 18.248>	ἠῶθεν δαινύατ', ἐπεὶ περίεσσι γυναικῶν
<hom.od 18.249>	εἶδός τε μέγεθός τε ἰδὲ φρένας ἔνδον ἐί̈σας.”

<hom.od 18.250>	τὸν δ' ἠμείβετ' ἔπειτα περίφρων Πηνελόπεια:
<hom.od 18.251>	“Εὐρύμαχ', ἦ τοι ἐμὴν ἀρετὴν εἶδός τε δέμας τε
<hom.od 18.252>	ὤλεσαν ἀθάνατοι, ὅτε ̓́Ιλιον εἰσανέβαινον
<hom.od 18.253>	̓Αργεῖοι, μετὰ τοῖσι δ' ἐμὸς πόσις ᾖεν ̓Οδυσσεύς.
<hom.od 18.254>	εἰ κεῖνός γ' ἐλθὼν τὸν ἐμὸν βίον ἀμφιπολεύοι,
<hom.od 18.255>	μεῖζόν κε κλέος εἴη ἐμὸν καὶ κάλλιον οὕτως.
<hom.od 18.256>	νῦν δ' ἄχομαι: τόσα γάρ μοι ἐπέσσευεν κακὰ δαίμων.
<hom.od 18.257>	ἦ μὲν δὴ ὅτε τ' ᾖε λιπὼν κάτα πατρίδα γαῖαν,
<hom.od 18.258>	δεξιτερὴν ἐπὶ καρπῷ ἑλὼν ἐμὲ χεῖρα προσηύδα:

<hom.od 18.259>	“ὦ γύναι, οὐ γὰρ ὀί̈ω ἐϋκνήμιδας ̓Αχαιοὺς
<hom.od 18.260>	ἐκ Τροίης εὖ πάντας ἀπήμονας ἀπονέεσθαι:
<hom.od 18.261>	καὶ γὰρ Τρῶάς φασι μαχητὰς ἔμμεναι ἄνδρας,
<hom.od 18.262>	ἠμὲν ἀκοντιστὰς ἠδὲ ῥυτῆρας ὀϊστῶν
<hom.od 18.263>	ἵππων τ' ὠκυπόδων ἐπιβήτορας, οἵ κε τάχιστα
<hom.od 18.264>	ἔκριναν μέγα νεῖκος ὁμοιί̈ου πολέμοιο.
<hom.od 18.265>	τῷ οὐκ οἶδ' ἤ κέν μ' ἀνέσει θεός,  ἦ κεν ἁλώω
<hom.od 18.266>	αὐτοῦ ἐνὶ Τροίῃ: σοὶ δ' ἐνθάδε πάντα μελόντων.
<hom.od 18.267>	μεμνῆσθαι πατρὸς καὶ μητέρος ἐν μεγάροισιν
<hom.od 18.268>	ὡς νῦν, ἢ ἔτι μᾶλλον ἐμεῦ ἀπονόσφιν ἐόντος:
<hom.od 18.269>	αὐτὰρ ἐπὴν δὴ παῖδα γενειήσαντα ἴδηαι,
<hom.od 18.270>	γήμασθ' ᾧ κ' ἐθέλῃσθα,  τεὸν κατὰ δῶμα λιποῦσα.

<hom.od 18.271>	“κεῖνος τὼς ἀγόρευε: τὰ δὴ νῦν πάντα τελεῖται.
<hom.od 18.272>	νὺξ δ' ἔσται ὅτε δὴ στυγερὸς γάμος ἀντιβολήσει
<hom.od 18.273>	οὐλομένης ἐμέθεν, τῆς τε Ζεὺς ὄλβον ἀπηύρα.
<hom.od 18.274>	ἀλλὰ τόδ' αἰνὸν ἄχος κραδίην καὶ θυμὸν ἱκάνει:
<hom.od 18.275>	μνηστήρων οὐχ ἥδε δίκη τὸ πάροιθε τέτυκτο:
<hom.od 18.276>	οἵ τ' ἀγαθήν τε γυναῖκα καὶ ἀφνειοῖο θύγατρα
<hom.od 18.277>	μνηστεύειν ἐθέλωσι καὶ ἀλλήλοις ἐρίσωσιν,
<hom.od 18.278>	αὐτοὶ τοί γ' ἀπάγουσι βόας καὶ ἴφια μῆλα,
<hom.od 18.279>	κούρης δαῖτα φίλοισι, καὶ ἀγλαὰ δῶρα διδοῦσιν:
<hom.od 18.280>	ἀλλ' οὐκ ἀλλότριον βίοτον νήποινον ἔδουσιν.”

<hom.od 18.281>	ὣς φάτο, γήθησεν δὲ πολύτλας δῖος ̓Οδυσσεύς,
<hom.od 18.282>	οὕνεκα τῶν μὲν δῶρα παρέλκετο, θέλγε δὲ θυμὸν
<hom.od 18.283>	μειλιχίοις ἐπέεσσι, νόος δέ οἱ ἄλλα μενοίνα.

<hom.od 18.284>	τὴν δ' αὖτ' ̓Αντίνοος προσέφη, Εὐπείθεος υἱός,
<hom.od 18.285>	“κούρη ̓Ικαρίοιο,  περίφρον Πηνελόπεια,
<hom.od 18.286>	δῶρα μὲν ὅς κ' ἐθέλῃσιν ̓Αχαιῶν ἐνθάδ' ἐνεῖκαι,
<hom.od 18.287>	δέξασθ'. οὐ γὰρ καλὸν ἀνήνασθαι δόσιν ἐστίν:
<hom.od 18.288>	ἡμεῖς δ' οὔτ' ἐπὶ ἔργα πάρος γ' ἴμεν οὔτε πῃ ἄλλῃ,
<hom.od 18.289>	πρίν γέ σε τῷ γήμασθαι ̓Αχαιῶν ὅς τις ἄριστος.”

<hom.od 18.290>	ὣς ἔφατ' ̓Αντίνοος,  τοῖσιν δ' ἐπιήνδανε μῦθος:
<hom.od 18.291>	δῶρα δ' ἄρ' οἰσέμεναι πρόεσαν κήρυκα ἕκαστος.
<hom.od 18.292>	̓Αντινόῳ μὲν ἔνεικε μέγαν περικαλλέα πέπλον,
<hom.od 18.293>	ποικίλον: ἐν δ' ἀρ' ἔσαν περόναι δυοκαίδεκα πᾶσαι
<hom.od 18.294>	χρύσειαι, κληῖ̈σιν ἐϋγνάμπτοις ἀραρυῖαι.
<hom.od 18.295>	ὅρμον δ' Εὐρυμάχῳ πολυδαίδαλον αὐτίκ' ἔνεικε.
<hom.od 18.296>	χρύσεον, ἠλέκτροισιν ἐερμένον ἠέλιον ὥς.
<hom.od 18.297>	ἕρματα δ' Εὐρυδάμαντι δύω θεράποντες ἔνεικαν,
<hom.od 18.298>	τρίγληνα μορόεντα: χάρις δ' ἀπελάμπετο πολλή.
<hom.od 18.299>	ἐκ δ' ἄρα Πεισάνδροιο Πολυκτορίδαο ἄνακτος
<hom.od 18.300>	ἴσθμιον ἤνεικεν θεράπων,  περικαλλὲς ἄγαλμα.
<hom.od 18.301>	ἄλλο δ' ἄρ' ἄλλος δῶρον ̓Αχαιῶν καλὸν ἔνεικεν.
<hom.od 18.302>	ἡ μὲν ἔπειτ' ἀνέβαιν' ὑπερώϊα δῖα γυναικῶν,
<hom.od 18.303>	τῇ δ' ἄρ' ἅμ' ἀμφίπολοι ἔφερον περικαλλέα δῶρα

<hom.od 18.304>	οἱ δ' εἰς ὀρχηστύν τε καὶ ἱμερόεσσαν ἀοιδὴν
<hom.od 18.305>	τρεψάμενοι τέρποντο,  μένον δ' ἐπὶ ἕσπερον ἐλθεῖν.
<hom.od 18.306>	τοῖσι δὲ τερπομένοισι μέλας ἐπὶ ἕσπερος ἦλθεν.
<hom.od 18.307>	αὐτίκα λαμπτῆρας τρεῖς ἵστασαν ἐν μεγάροισιν,
<hom.od 18.308>	ὄφρα φαείνοιεν: περὶ δὲ ξύλα κάγκανα θῆκαν,
<hom.od 18.309>	αὖα πάλαι, περίκηλα, νέον κεκεασμένα χαλκῷ,
<hom.od 18.310>	καὶ δαί̈δας μετέμισγον: ἀμοιβηδὶς δ' ἀνέφαινον
<hom.od 18.311>	δμῳαὶ ̓Οδυσσῆος ταλασίφρονος. αὐτὰρ ὁ τῇσιν
<hom.od 18.312>	αὐτὸς διογενῆς μετέφη πολύμητις ̓Οδυσσεύς:

<hom.od 18.313>	“δμῳαὶ ̓Οδυσσῆος, δὴν οἰχομένοιο ἄνακτος,
<hom.od 18.314>	ἔρχεσθε πρὸς δώμαθ', ἵν' αἰδοίη βασίλεια:
<hom.od 18.315>	τῇ δὲ παρ' ἠλάκατα στροφαλίζετε,  τέρπετε δ' αὐτὴν
<hom.od 18.316>	ἥμεναι ἐν μεγάρῳ, ἢ εἴρια πείκετε χερσίν:
<hom.od 18.317>	αὐτὰρ ἐγὼ τούτοισι φάος πάντεσσι παρέξω.
<hom.od 18.318>	ἤν περ γάρ κ' ἐθέλωσιν ἐύ̈θρονον ̓Ηῶ μίμνειν,
<hom.od 18.319>	οὔ τί με νικήσουσι: πολυτλήμων δὲ μάλ' εἰμί.”

<hom.od 18.320>	ὣς ἔφαθ',  αἱ δ' ἐγέλασσαν, ἐς ἀλλήλας δὲ ἴδοντο.
<hom.od 18.321>	τὸν δ' αἰσχρῶς ἐνένιπε Μελανθὼ καλλιπάρῃος,
<hom.od 18.322>	τὴν Δολίος μὲν ἔτικτε, κόμισσε δὲ Πηνελόπεια,
<hom.od 18.323>	παῖδα δὲ ὣς ἀτίταλλε, δίδου δ' ἄρ' ἀθύρματα θυμῷ:
<hom.od 18.324>	ἀλλ' οὐδ' ὣς ἔχε πένθος ἐνὶ φρεσὶ Πηνελοπείης,
<hom.od 18.325>	ἀλλ' ἥ γ' Εὐρυμάχῳ μισγέσκετο καὶ φιλέεσκεν.
<hom.od 18.326>	ἥ ῥ' ̓Οδυσῆ' ἐνένιπεν ὀνειδείοις ἐπέεσσιν:

<hom.od 18.327>	“ξεῖνε τάλαν, σύ γέ τις φρένας ἐκπεπαταγμένος ἐσσί,
<hom.od 18.328>	οὐδ' ἐθέλεις εὕδειν χαλκήϊον ἐς δόμον ἐλθών,
<hom.od 18.329>	ἠέ που ἐς λέσχην, ἀλλ' ἐνθάδε πόλλ' ἀγορεύεις,
<hom.od 18.330>	θαρσαλέως πολλοῖσι μετ' ἀνδράσιν,  οὐδέ τι θυμῷ
<hom.od 18.331>	ταρβεῖς: ἦ ῥά σε οἶνος ἔχει φρένας, ἤ νύ τοι αἰεὶ
<hom.od 18.332>	τοιοῦτος νόος ἐστίν: ὃ καὶ μεταμώνια βάζεις.
<hom.od 18.333>	ἦ ἀλύεις, ὅτι ̓͂Ιρον ἐνίκησας τὸν ἀλήτην;
<hom.od 18.334>	μή τίς τοι τάχα ̓́Ιρου ἀμείνων ἄλλος ἀναστῇ,
<hom.od 18.335>	ὅς τίς ς' ἀμφὶ κάρη κεκοπὼς χερσὶ στιβαρῇσι
<hom.od 18.336>	δώματος ἐκπέμψῃσι, φορύξας αἵματι πολλῷ.”

<hom.od 18.337>	τὴν δ' ἄρ' ὑπόδρα ἰδὼν προσέφη πολύμητις ̓Οδυσσεύς:
<hom.od 18.338>	“ἦ τάχα Τηλεμάχῳ ἐρέω, κύον, οἷ' ἀγορεύεις,
<hom.od 18.339>	κεῖς' ἐλθών, ἵνα ς' αὖθι διὰ μελεϊστὶ τάμῃσιν.”

<hom.od 18.340>	ὣς εἰπὼν ἐπέεσσι διεπτοίησε γυναῖκας.
<hom.od 18.341>	βὰν δ' ἴμεναι διὰ δῶμα, λύθεν δ' ὑπὸ γυῖα ἑκάστης
<hom.od 18.342>	ταρβοσύνῃ: φὰν γάρ μιν ἀληθέα μυθήσασθαι.
<hom.od 18.343>	αὐτὰρ ὁ πὰρ λαμπτῆρσι φαείνων αἰθομένοισιν
<hom.od 18.344>	ἑστήκειν ἐς πάντας ὁρώμενος: ἄλλα δέ οἱ κῆρ
<hom.od 18.345>	ὥρμαινε φρεσὶν ᾗσιν,  ἅ ῥ' οὐκ ἀτέλεστα γένοντο.

<hom.od 18.346>	μνηστῆρας δ' οὐ πάμπαν ἀγήνορας εἴα ̓Αθήνη
<hom.od 18.347>	λώβης ἴσχεσθαι θυμαλγέος, ὄφρ' ἔτι μᾶλλον
<hom.od 18.348>	δύη ἄχος κραδίην Λαερτιάδεω ̓Οδυσῆος.
<hom.od 18.349>	τοῖσιν δ' Εὐρύμαχος, Πολύβου πάϊς, ἦρχ' ἀγορεύειν,
<hom.od 18.350>	κερτομέων ̓Οδυσῆα: γέλω δ' ἑτάροισιν ἔτευχε.

<hom.od 18.351>	“κέκλυτέ μευ, μνηστῆρες ἀγακλειτῆς βασιλείης,
<hom.od 18.352>	ὄφρ' εἴπω τά με θυμὸς ἐνὶ στήθεσσι κελεύει.
<hom.od 18.353>	οὐκ ἀθεεὶ ὅδ' ἀνὴρ ̓Οδυσήϊον ἐς δόμον ἵκει:
<hom.od 18.354>	ἔμπης μοι δοκέει δαίδων σέλας ἔμμεναι αὐτοῦ
<hom.od 18.355>	κὰκ κεφαλῆς,  ἐπεὶ οὔ οἱ ἔνι τρίχες οὐδ' ἠβαιαί.”

<hom.od 18.356>	ἦ ῥ', ἅμα τε προσέειπεν ̓Οδυσσῆα πτολίπορθον:
<hom.od 18.357>	“ξεῖν', ἦ ἄρ κ' ἐθέλοις θητευέμεν, εἴ ς' ἀνελοίμην,
<hom.od 18.358>	ἀγροῦ ἐπ' ἐσχατιῆς—μισθὸς δέ τοι ἄρκιος ἔσται—
<hom.od 18.359>	αἱμασιάς τε λέγων καὶ δένδρεα μακρὰ φυτεύων;
<hom.od 18.360>	ἔνθα κ' ἐγὼ σῖτον μὲν ἐπηετανὸν παρέχοιμι,
<hom.od 18.361>	εἵματα δ' ἀμφιέσαιμι ποσίν θ' ὑποδήματα δοίην.
<hom.od 18.362>	ἀλλ' ἐπεὶ οὖν δὴ ἔργα κάκ' ἔμμαθες, οὐκ ἐθελήσεις
<hom.od 18.363>	ἔργον ἐποίχεσθαι, ἀλλὰ πτώσσειν κατὰ δῆμον
<hom.od 18.364>	βούλεαι, ὄφρ' ἄν ἔχῃς βόσκειν σὴν γαστέρ' ἄναλτον.”

<hom.od 18.365>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 18.366>	“Εὐρύμαχ',  εἰ γὰρ νῶϊν ἔρις ἔργοιο γένοιτο
<hom.od 18.367>	ὥρῃ ἐν εἰαρινῇ, ὅτε τ' ἤματα μακρὰ πέλονται,
<hom.od 18.368>	ἐν ποίῃ, δρέπανον μὲν ἐγὼν εὐκαμπὲς ἔχοιμι,
<hom.od 18.369>	καὶ δὲ σὺ τοῖον ἔχοις, ἵνα πειρησαίμεθα ἔργου
<hom.od 18.370>	νήστιες ἄχρι μάλα κνέφαος,  ποίη δὲ παρείη.
<hom.od 18.371>	εἰ δ' αὖ καὶ βόες εἶεν ἐλαυνέμεν, οἵ περ ἄριστοι,
<hom.od 18.372>	αἴθωνες, μεγάλοι, ἄμφω κεκορηότε ποίης,
<hom.od 18.373>	ἥλικες, ἰσοφόροι, τῶν τε σθένος οὐκ ἀλαπαδνόν,
<hom.od 18.374>	τετράγυον δ' εἴη, εἴκοι δ' ὑπὸ βῶλος ἀρότρῳ:
<hom.od 18.375>	τῷ κέ μ' ἴδοις,  εἰ ὦλκα διηνεκέα προταμοίμην.
<hom.od 18.376>	εἰ δ' αὖ καὶ πόλεμόν ποθεν ὁρμήσειε Κρονίων
<hom.od 18.377>	σήμερον, αὐτὰρ ἐμοὶ σάκος εἴη καὶ δύο δοῦρε
<hom.od 18.378>	καὶ κυνέη πάγχαλκος, ἐπὶ κροτάφοις ἀραρυῖα,
<hom.od 18.379>	τῷ κέ μ' ἴδοις πρώτοισιν ἐνὶ προμάχοισι μιγέντα,
<hom.od 18.380>	οὐδ' ἄν μοι τὴν γαστέρ' ὀνειδίζων ἀγορεύοις.
<hom.od 18.381>	ἀλλὰ μάλ' ὑβρίξεις, καί τοι νόος ἐστὶν ἀπηνής:
<hom.od 18.382>	καί πού τις δοκέεις μέγας ἔμμεναι ἠδὲ κραταιός,
<hom.od 18.383>	οὕνεκα πὰρ παύροισι καὶ οὐκ ἀγαθοῖσιν ὁμιλεῖς.
<hom.od 18.384>	εἰ δ' ̓Οδυσεὺς ἔλθοι καὶ ἵκοιτ' ἐς πατρίδα γαῖαν,
<hom.od 18.385>	αἶψά κέ τοι τὰ θύρετρα,  καὶ εὐρέα περ μάλ' ἐόντα,
<hom.od 18.386>	φεύγοντι στείνοιτο διὲκ προθύροιο θύραζε.”

<hom.od 18.387>	ὣς ἔφατ', Εὐρύμαχος δ' ἐχολώσατο κηρόθι μᾶλλον,
<hom.od 18.388>	καί μιν ὑπόδρα ἰδὼν ἔπεα πτερόεντα προσηύδα:

<hom.od 18.389>	“ἆ δείλ', ἦ τάχα τοι τελέω κακόν, οἷ' ἀγορεύεις
<hom.od 18.390>	θαρσαλέως πολλοῖσι μετ' ἀνδράσιν,  οὐδέ τι θυμῷ
<hom.od 18.391>	ταρβεῖς: ἦ ῥά σε οἶνος ἔχει φρένας, ἤ νύ τοι αἰεὶ
<hom.od 18.392>	τοιοῦτος νόος ἐστίν: ὃ καὶ μεταμώνια βάζεις.
<hom.od 18.393>	ἦ ἀλύεις, ὅτι ̓͂Ιρον ἐνίκησας τὸν ἀλήτην;”

<hom.od 18.394>	ὣς ἄρα φωνήσας σφέλας ἔλλαβεν: αὐτὰρ ̓Οδυσσεὺς
<hom.od 18.395>	̓Αμφινόμου πρὸς γοῦνα καθέζετο Δουλιχιῆος,
<hom.od 18.396>	Εὐρύμαχον δείσας: ὁ δ' ἄρ' οἰνοχόον βάλε χεῖρα
<hom.od 18.397>	δεξιτερήν: πρόχοος δὲ χαμαὶ βόμβησε πεσοῦσα,
<hom.od 18.398>	αὐτὰρ ὅ γ' οἰμώξας πέσεν ὕπτιος ἐν κονίῃσι.
<hom.od 18.399>	μνηστῆρες δ' ὁμάδησαν ἀνὰ μέγαρα σκιόεντα,
<hom.od 18.400>	ὧδε δέ τις εἴπεσκεν ἰδὼν ἐς πλησίον ἄλλον:

<hom.od 18.401>	“αἴθ' ὤφελλ' ὁ ξεῖνος ἀλώμενος ἄλλοθ' ὀλέσθαι
<hom.od 18.402>	πρὶν ἐλθεῖν: τῷ οὔ τι τόσον κέλαδον μετέθηκε.
<hom.od 18.403>	νῦν δὲ περὶ πτωχῶν ἐριδαίνομεν, οὐδέ τι δαιτὸς
<hom.od 18.404>	ἐσθλῆς ἔσσεται ἦδος, ἐπεὶ τὰ χερείονα νικᾷ.”
<hom.od 18.405>	τοῖσι δὲ καὶ μετέειφ' ἱερὴ ἲς Τηλεμάχοιο
<hom.od 18.406>	“δαιμόνιοι, μαίνεσθε καὶ οὐκέτι κεύθετε θυμῷ
<hom.od 18.407>	βρωτὺν οὐδὲ ποτῆτα: θεῶν νύ τις ὔμμ' ὀροθύνει.
<hom.od 18.408>	ἀλλ' εὖ δαισάμενοι κατακείετε οἴκαδ' ἰόντες,
<hom.od 18.409>	ὁππότε θυμὸς ἄνωγε: διώκω δ' οὔ τιν' ἐγώ γε.”

<hom.od 18.410>	ὣς ἔφαθ', οἱ δ' ἄρα πάντες ὀδὰξ ἐν χείλεσι φύντες
<hom.od 18.411>	Τηλέμαχον θαύμαζον,  ὃ θαρσαλέως ἀγόρευε.
<hom.od 18.412>	τοῖσιν δ' ̓Αμφίνομος ἀγορήσατο καὶ μετέειπε
<hom.od 18.413>	Νίσου φαίδιμος υἱός, ̓Αρητιάδαο ἄνακτος:

<hom.od 18.414>	“ὦ φίλοι, οὐκ ἂν δή τις ἐπὶ ῥηθέντι δικαίῳ
<hom.od 18.415>	ἀντιβίοις ἐπέεσσι καθαπτόμενος χαλεπαίνοι:
<hom.od 18.416>	μήτε τι τὸν ξεῖνον στυφελίζετε μήτε τιν' ἄλλον
<hom.od 18.417>	δμώων, οἳ κατὰ δώματ' ̓Οδυσσῆος θείοιο.
<hom.od 18.418>	ἀλλ' ἄγετ', οἰνοχόος μὲν ἐπαρξάσθω δεπάεσσιν,
<hom.od 18.419>	ὄφρα σπείσαντες κατακείομεν οἴκαδ' ἰόντες:
<hom.od 18.420>	τὸν ξεῖνον δὲ ἐῶμεν ἐνὶ μεγάροις ̓Οδυσῆος
<hom.od 18.421>	Τηλεμάχῳ μελέμεν: τοῦ γὰρ φίλον ἵκετο δῶμα.”

<hom.od 18.422>	ὣς φάτο, τοῖσι δὲ πᾶσιν ἑαδότα μῦθον ἔειπε.
<hom.od 18.423>	τοῖσιν δὲ κρητῆρα κεράσσατο Μούλιος ἥρως,
<hom.od 18.424>	κῆρυξ Δουλιχιεύς: θεράπων δ' ἦν ̓Αμφινόμοιο:
<hom.od 18.425>	νώμησεν δ' ἄρα πᾶσιν ἐπισταδόν: οἱ δὲ θεοῖσι
<hom.od 18.426>	σπείσαντες μακάρεσσι πίον μελιηδέα οἶνον.
<hom.od 18.427>	αὐτὰρ ἐπεὶ σπεῖσάν τ' ἔπιόν θ' ὅσον ἤθελε θυμός,
<hom.od 18.428>	βάν ῥ' ἴμεναι κείοντες ἑὰ πρὸς δώμαθ' ἕκαστος.

<hom.od 19.1>	αὐτὰρ ὁ ἐν μεγάρῳ ὑπελείπετο δῖος ̓Οδυσσεύς,
<hom.od 19.2>	μνηστήρεσσι φόνον σὺν ̓Αθήνῃ μερμηρίζων:
<hom.od 19.3>	αἶψα δὲ Τηλέμαχον ἔπεα πτερόεντα προσηύδα:

<hom.od 19.4>	“Τηλέμαχε, χρὴ τεύχε' ἀρήϊα κατθέμεν εἴσω
<hom.od 19.5>	πάντα μάλ': αὐτὰρ μνηστῆρας μαλακοῖς ἐπέεσσι
<hom.od 19.6>	παρφάσθαι, ὅτε κέν σε μεταλλῶσιν ποθέοντες:
<hom.od 19.7>	‘ἐκ καπνοῦ κατέθηκ', ἐπεὶ οὐκέτι τοῖσιν ἐῴκει
<hom.od 19.8>	οἷά ποτε Τροίηνδε κιὼν κατέλειπεν ̓Οδυσσεύς,
<hom.od 19.9>	ἀλλὰ κατῄκισται, ὅσσον πυρὸς ἵκετ' ἀϋτμή.
<hom.od 19.10>	πρὸς δ' ἔτι καὶ τόδε μεῖζον ἐνὶ φρεσὶν ἔβαλε δαίμων
<hom.od 19.11>	μή πως οἰνωθέντες, ἔριν στήσαντες ἐν ὑμῖν,
<hom.od 19.12>	ἀλλήλους τρώσητε καταισχύνητέ τε δαῖτα
<hom.od 19.13>	καὶ μνηστύν: αὐτὸς γὰρ ἐφέλκεται ἄνδρα σίδηρος.’”

<hom.od 19.14>	ὣς φάτο, Τηλέμαχος δὲ φίλῳ ἐπεπείθετο πατρί,
<hom.od 19.15>	ἐκ δὲ καλεσσάμενος προσέφη τροφὸν Εὐρύκλειαν:

<hom.od 19.16>	“μαῖ', ἄγε δή μοι ἔρυξον ἐνὶ μεγάροισι γυναῖκας,
<hom.od 19.17>	ὄφρα κεν ἐς θάλαμον καταθείομαι ἔντεα πατρὸς
<hom.od 19.18>	καλά, τά μοι κατὰ οἶκον ἀκηδέα καπνὸς ἀμέρδει
<hom.od 19.19>	πατρὸς ἀποιχομένοιο: ἐγὼ δ' ἔτι νήπιος ἦα.
<hom.od 19.20>	νῦν δ' ἐθέλω καταθέσθαι,  ἵν' οὐ πυρὸς ἵξετ' ἀϋτμή.”

<hom.od 19.21>	τὸν δ' αὖτε προσέειπε φίλη τροφὸς Εὐρύκλεια:
<hom.od 19.22>	“αἲ γὰρ δή ποτε, τέκνον, ἐπιφροσύνας ἀνέλοιο
<hom.od 19.23>	οἴκου κήδεσθαι καὶ κτήματα πάντα φυλάσσειν.
<hom.od 19.24>	ἀλλ' ἄγε, τίς τοι ἔπειτα μετοιχομένη φάος οἴσει;
<hom.od 19.25>	δμῳὰς δ' οὐκ εἴας προβλωσκέμεν,  αἵ κεν ἔφαινον.”

<hom.od 19.26>	τὴν δ' αὖ Τηλέμαχος πεπνυμένος ἀντίον ηὔδα:
<hom.od 19.27>	“ξεῖνος ὅδ': οὐ γὰρ ἀεργὸν ἀνέξομαι ὅς κεν ἐμῆς γε
<hom.od 19.28>	χοίνικος ἅπτηται, καὶ τηλόθεν εἰληλουθώς.”

<hom.od 19.29>	ὣς ἄρ' ἐφώνησεν, τῇ δ' ἄπτερος ἔπλετο μῦθος.
<hom.od 19.30>	κλήϊσεν δὲ θύρας μεγάρων εὖ ναιεταόντων.
<hom.od 19.31>	τὼ δ' ἄρ' ἀναί̈ξαντ' ̓Οδυσεὺς καὶ φαίδιμος υἱὸς
<hom.od 19.32>	ἐσφόρεον κόρυθάς τε καὶ ἀσπίδας ὀμφαλοέσσας
<hom.od 19.33>	ἔγχεά τ' ὀξυόεντα: πάροιθε δὲ Παλλὰς ̓Αθήνη,
<hom.od 19.34>	χρύσεον λύχνον ἔχουσα, φάος περικαλλὲς ἐποίει.
<hom.od 19.35>	δὴ τότε Τηλέμαχος προσεφώνεεν ὃν πατέρ' αἶψα:

<hom.od 19.36>	“ὦ πάτερ, ἦ μέγα θαῦμα τόδ' ὀφθαλμοῖσιν ὁρῶμαι.
<hom.od 19.37>	ἔμπης μοι τοῖχοι μεγάρων καλαί τε μεσόδμαι,
<hom.od 19.38>	εἰλάτιναί τε δοκοί, καὶ κίονες ὑψός' ἔχοντες
<hom.od 19.39>	φαίνοντ' ὀφθαλμοῖς ὡς εἰ πυρὸς αἰθομένοιο.
<hom.od 19.40>	ἦ μάλα τις θεὸς ἔνδον,  οἳ οὐρανὸν εὐρὺν ἔχουσι.”

<hom.od 19.41>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 19.42>	“σίγα καὶ κατὰ σὸν νόον ἴσχανε μηδ' ἐρέεινε:
<hom.od 19.43>	αὕτη τοι δίκη ἐστὶ θεῶν, οἳ ̓́Ολυμπον ἔχουσιν.
<hom.od 19.44>	ἀλλὰ σὺ μὲν κατάλεξαι, ἐγὼ δ' ὑπολείψομαι αὐτοῦ,
<hom.od 19.45>	ὄφρα κ' ἔτι δμῳὰς καὶ μητέρα σὴν ἐρεθίζω:
<hom.od 19.46>	ἡ δέ μ' ὀδυρομένη εἰρήσεται ἀμφὶς ἕκαστα.”

<hom.od 19.47>	ὣς φάτο, Τηλέμαχος δὲ διὲκ μεγάροιο βεβήκει
<hom.od 19.48>	κείων ἐς θάλαμον, δαί̈δων ὕπο λαμπομενάων,
<hom.od 19.49>	ἔνθα πάρος κοιμᾶθ', ὅτε μιν γλυκὺς ὕπνος ἱκάνοι:
<hom.od 19.50>	ἔνθ' ἄρα καὶ τότ' ἔλεκτο καὶ ̓Ηῶ δῖαν ἔμιμνεν.
<hom.od 19.51>	αὐτὰρ ὁ ἐν μεγάρῳ ὑπελείπετο δῖος ̓Οδυσσεύς,
<hom.od 19.52>	μνηστήρεσσι φόνον σὺν ̓Αθήνῃ μερμηρίζων.

<hom.od 19.53>	ἡ δ' ἴεν ἐκ θαλάμοιο περίφρων Πηνελόπεια,
<hom.od 19.54>	̓Αρτέμιδι ἰκέλη ἠὲ χρυσέῃ ̓Αφροδίτῃ.
<hom.od 19.55>	τῇ παρὰ μὲν κλισίην πυρὶ κάτθεσαν,  ἔνθ' ἄρ' ἐφῖζε,
<hom.od 19.56>	δινωτὴν ἐλέφαντι καὶ ἀργύρῳ: ἥν ποτε τέκτων
<hom.od 19.57>	ποίης' ̓Ικμάλιος, καὶ ὑπὸ θρῆνυν ποσὶν ἧκε
<hom.od 19.58>	προσφυέ' ἐξ αὐτῆς, ὅθ' ἐπὶ μέγα βάλλετο κῶας.
<hom.od 19.59>	ἔνθα καθέζετ' ἔπειτα περίφρων Πηνελόπεια.
<hom.od 19.60>	ἦλθον δὲ δμῳαὶ λευκώλενοι ἐκ μεγάροιο.
<hom.od 19.61>	αἱ δ' ἀπὸ μὲν σῖτον πολὺν ᾕρεον ἠδὲ τραπέζας
<hom.od 19.62>	καὶ δέπα, ἔνθεν ἄρ' ἄνδρες ὑπερμενέοντες ἔπινον:
<hom.od 19.63>	πῦρ δ' ἀπὸ λαμπτήρων χαμάδις βάλον, ἄλλα δ' ἐπ' αὐτῶν
<hom.od 19.64>	νήησαν ξύλα πολλά, φόως ἔμεν ἠδὲ θέρεσθαι.
<hom.od 19.65>	ἡ δ' ̓Οδυσῆ' ἐνένιπε Μελανθὼ δεύτερον αὖτις:
<hom.od 19.66>	“ξεῖν', ἔτι καὶ νῦν ἐνθάδ' ἀνιήσεις διὰ νύκτα
<hom.od 19.67>	δινεύων κατὰ οἶκον, ὀπιπεύσεις δὲ γυναῖκας;
<hom.od 19.68>	ἀλλ' ἔξελθε θύραζε, τάλαν, καὶ δαιτὸς ὄνησο:
<hom.od 19.69>	ἢ τάχα καὶ δαλῷ βεβλημένος εἶσθα θύραζε.”

<hom.od 19.70>	τὴν δ' ἄρ' ὑπόδρα ἰδὼν προσέφη πολύμητις ̓Οδυσσεύς:
<hom.od 19.71>	“δαιμονίη,  τί μοι ὧδ' ἐπέχεις κεκοτηότι θυμῷ;
<hom.od 19.72>	ἦ ὅτι δὴ ῥυπόω, κακὰ δὲ χροὶ̈ εἵματα εἷμαι,
<hom.od 19.73>	πτωχεύω δ' ἀνὰ δῆμον; ἀναγκαίη γὰρ ἐπείγει.
<hom.od 19.74>	τοιοῦτοι πτωχοὶ καὶ ἀλήμονες ἄνδρες ἔασι
<hom.od 19.75>	καὶ γὰρ ἐγώ ποτε οἶκον ἐν ἀνθρώποισιν ἔναιον
<hom.od 19.76>	ὄλβιος ἀφνειὸν καὶ πολλάκι δόσκον ἀλήτῃ,
<hom.od 19.77>	τοίῳ ὁποῖος ἔοι καὶ ὅτευ κεχρημένος ἔλθοι:
<hom.od 19.78>	ἦσαν δὲ δμῶες μάλα μυρίοι, ἄλλα τε πολλὰ
<hom.od 19.79>	οἷσίν τ' εὖ ζώουσι καὶ ἀφνειοὶ καλέονται.
<hom.od 19.80>	ἀλλὰ Ζεὺς ἀλάπαξε Κρονίων: ἤθελε γάρ που:
<hom.od 19.81>	τῷ νῦν μήποτε καὶ σύ, γύναι, ἀπὸ πᾶσαν ὀλέσσῃς
<hom.od 19.82>	ἀγλαί̈ην, τῇ νῦν γε μετὰ δμῳῇσι κέκασσαι:
<hom.od 19.83>	μή πώς τοι δέσποινα κοτεσσαμένη χαλεπήνῃ,
<hom.od 19.84>	ἢ ̓Οδυσεὺς ἔλθῃ: ἔτι γὰρ καὶ ἐλπίδος αἶσα.
<hom.od 19.85>	εἰ δ' ὁ μὲν ὣς ἀπόλωλε καὶ οὐκέτι νόστιμός ἐστιν,
<hom.od 19.86>	ἀλλ' ἤδη παῖς τοῖος ̓Απόλλωνός γε ἕκητι,
<hom.od 19.87>	Τηλέμαχος: τὸν δ' οὔ τις ἐνὶ μεγάροισι γυναικῶν
<hom.od 19.88>	λήθει ἀτασθάλλους', ἐπεὶ οὐκέτι τηλίκος ἐστίν.”

<hom.od 19.89>	ὣς φάτο, τοῦ δ' ἤκουσε περίφρων Πηνελόπεια,
<hom.od 19.90>	ἀμφίπολον δ' ἐνένιπεν ἔπος τ' ἔφατ' ἔκ τ' ὀνόμαζε:

<hom.od 19.91>	“πάντως, θαρσαλέη, κύον ἀδεές, οὔ τί με λήθεις
<hom.od 19.92>	ἔρδουσα μέγα ἔργον, ὃ σῇ κεφαλῇ ἀναμάξεις:
<hom.od 19.93>	πάντα γὰρ εὖ ᾔδησθ', ἐπεὶ ἐξ ἐμεῦ ἔκλυες αὐτῆς
<hom.od 19.94>	ὡς τὸν ξεῖνον ἔμελλον ἐνὶ μεγάροισιν ἐμοῖσιν
<hom.od 19.95>	ἀμφὶ πόσει εἴρεσθαι,  ἐπεὶ πυκινῶς ἀκάχημαι.”

<hom.od 19.96>	ἦ ῥα καὶ Εὐρυνόμην ταμίην πρὸς μῦθον ἔειπεν:
<hom.od 19.97>	“Εὐρυνόμη, φέρε δὴ δίφρον καὶ κῶας ἐπ' αὐτοῦ,
<hom.od 19.98>	ὄφρα καθεζόμενος εἴπῃ ἔπος ἠδ' ἐπακούσῃ
<hom.od 19.99>	ὁ ξεῖνος ἐμέθεν: ἐθέλω δέ μιν ἐξερέεσθαι.”
<hom.od 19.100>	ὣς ἔφαθ',  ἡ δὲ μάλ' ὀτραλέως κατέθηκε φέρουσα
<hom.od 19.101>	δίφρον ἐύ̈ξεστον καὶ ἐπ' αὐτῷ κῶας ἔβαλλεν:
<hom.od 19.102>	ἔνθα καθέζετ' ἔπειτα πολύτλας δῖος ̓Οδυσσεύς.
<hom.od 19.103>	τοῖσι δὲ μύθων ἦρχε περίφρων Πηνελόπεια:

<hom.od 19.104>	“ξεῖνε, τὸ μέν σε πρῶτον ἐγὼν εἰρήσομαι αὐτή:
<hom.od 19.105>	τίς πόθεν εἶς ἀνδρῶν;  πόθι τοι πόλις ἠδὲ τοκῆες;”

<hom.od 19.106>	τὴν δ' ἀπαμειβόμενος προσέφη πολύμητις ̓Οδυσσεύς:
<hom.od 19.107>	“ὦ γύναι, οὐκ ἄν τίς σε βροτῶν ἐπ' ἀπείρονα γαῖαν
<hom.od 19.108>	νεικέοι: ἦ γάρ σευ κλέος οὐρανὸν εὐρὺν ἱκάνει,
<hom.od 19.109>	ὥς τέ τευ ἢ βασιλῆος ἀμύμονος, ὅς τε θεουδὴς
<hom.od 19.110>	ἀνδράσιν ἐν πολλοῖσι καὶ ἰφθίμοισιν ἀνάσσων
<hom.od 19.111>	εὐδικίας ἀνέχῃσι, φέρῃσι δὲ γαῖα μέλαινα
<hom.od 19.112>	πυροὺς καὶ κριθάς, βρίθῃσι δὲ δένδρεα καρπῷ,
<hom.od 19.113>	τίκτῃ δ' ἔμπεδα μῆλα, θάλασσα δὲ παρέχῃ ἰχθῦς
<hom.od 19.114>	ἐξ εὐηγεσίης, ἀρετῶσι δὲ λαοὶ ὑπ' αὐτοῦ.
<hom.od 19.115>	τῷ ἐμὲ νῦν τὰ μὲν ἄλλα μετάλλα σῷ ἐνὶ οἴκῳ,
<hom.od 19.116>	μηδ' ἐμὸν ἐξερέεινε γένος καὶ πατρίδα γαῖαν,
<hom.od 19.117>	μή μοι μᾶλλον θυμὸν ἐνιπλήσῃς ὀδυνάων
<hom.od 19.118>	μνησαμένῳ μάλα δ' εἰμὶ πολύστονος: οὐδέ τί με χρὴ
<hom.od 19.119>	οἴκῳ ἐν ἀλλοτρίῳ γοόωντά τε μυρόμενόν τε
<hom.od 19.120>	ἧσθαι,  ἐπεὶ κάκιον πενθήμεναι ἄκριτον αἰεί:
<hom.od 19.121>	μή τίς μοι δμῳῶν νεμεσήσεται, ἠὲ σύ γ' αὐτή,
<hom.od 19.122>	φῇ δὲ δακρυπλώειν βεβαρηότα με φρένας οἴνῳ.”

<hom.od 19.123>	τὸν δ' ἠμείβετ' ἔπειτα περίφρων Πηνελόπεια:
<hom.od 19.124>	“ξεῖν', ἦ τοι μὲν ἐμὴν ἀρετὴν εἶδός τε δέμας τε
<hom.od 19.125>	ὤλεσαν ἀθάνατοι,  ὅτε ̓́Ιλιον εἰσανέβαινον
<hom.od 19.126>	̓Αργεῖοι, μετὰ τοῖσι δ' ἐμὸς πόσις ᾖεν ̓Οδυσσεύς
<hom.od 19.127>	εἰ κεῖνός γ' ἐλθὼν τὸν ἐμὸν βίον ἀμφιπολεύοι,
<hom.od 19.128>	μεῖζον κε κλέος εἴη ἐμὸν καὶ κάλλιον οὕτως.
<hom.od 19.129>	νῦν δ' ἄχομαι: τόσα γάρ μοι ἐπέσσευεν κακὰ δαίμων.
<hom.od 19.130>	ὅσσοι γὰρ νήσοισιν ἐπικρατέουσιν ἄριστοι,
<hom.od 19.131>	Δουλιχίῳ τε Σάμῃ τε καὶ ὑλήεντι Ζακύνθῳ,
<hom.od 19.132>	οἵ τ' αὐτὴν ̓Ιθάκην εὐδείελον ἀμφινέμονται,
<hom.od 19.133>	οἵ μ' ἀεκαζομένην μνῶνται, τρύχουσι δὲ οἶκον.
<hom.od 19.134>	τῷ οὔτε ξείνων ἐμπάξομαι οὔθ' ἱκετάων
<hom.od 19.135>	οὔτε τι κηρύκων,  οἳ δημιοεργοὶ ἔασιν:
<hom.od 19.136>	ἀλλ' ̓Οδυσῆ ποθέουσα φίλον κατατήκομαι ἦτορ.
<hom.od 19.137>	οἱ δὲ γάμον σπεύδουσιν: ἐγὼ δὲ δόλους τολυπεύω.
<hom.od 19.138>	φᾶρος μέν μοι πρῶτον ἐνέπνευσε φρεσὶ δαίμων,
<hom.od 19.139>	στησαμένῃ μέγαν ἱστόν, ἐνὶ μεγάροισιν ὑφαίνειν,
<hom.od 19.140>	λεπτὸν καὶ περίμετρον: ἄφαρ δ' αὐτοῖς μετέειπον:

<hom.od 19.141>	“κοῦροι, ἐμοὶ μνηστῆρες, ἐπεὶ θάνε δῖος ̓Οδυσσεύς,
<hom.od 19.142>	μίμνετ' ἐπειγόμενοι τὸν ἐμὸν γάμον, εἰς ὅ κε φᾶρος
<hom.od 19.143>	ἐκτελέσω—μή μοι μεταμώνια νήματ' ὄληται—
<hom.od 19.144>	Λαέρτῃ ἥρωϊ ταφήϊον, εἰς ὅτε κέν μιν
<hom.od 19.145>	μοῖρ' ὀλοὴ καθέλῃσι τανηλεγέος θανάτοιο:
<hom.od 19.146>	μή τίς μοι κατὰ δῆμον ̓Αχαιϊάδων νεμεσήσῃ,
<hom.od 19.147>	αἴ κεν ἄτερ σπείρου κεῖται πολλὰ κτεατίσσας.

<hom.od 19.148>	“ὣς ἐφάμην, τοῖσιν δ' ἐπεπείθετο θυμὸς ἀγήνωρ.
<hom.od 19.149>	ἔνθα καὶ ἠματίη μὲν ὑφαίνεσκον μέγαν ἱστόν,
<hom.od 19.150>	νύκτας δ' ἀλλύεσκον,  ἐπεὶ δαί̈δας παραθείμην.
<hom.od 19.151>	ὣς τρίετες μὲν ἔληθον ἐγὼ καὶ ἔπειθον ̓Αχαιούς:
<hom.od 19.152>	ἀλλ' ὅτε τέτρατον ἦλθεν ἔτος καὶ ἐπήλυθον ὧραι,
<hom.od 19.153>	μηνῶν φθινόντων, περὶ δ' ἤματα πόλλ' ἐτελέσθη,
<hom.od 19.154>	καὶ τότε δή με διὰ δμῳάς, κύνας οὐκ ἀλεγούσας,
<hom.od 19.155>	εἷλον ἐπελθόντες καὶ ὁμόκλησαν ἐπέεσσιν.
<hom.od 19.156>	ὣς τὸ μὲν ἐξετέλεσσα, καὶ οὐκ ἐθέλους', ὑπ' ἀνάγκης:
<hom.od 19.157>	νῦν δ' οὔτ' ἐκφυγέειν δύναμαι γάμον οὔτε τιν' ἄλλην
<hom.od 19.158>	μῆτιν ἔθ' εὑρίσκω: μάλα δ' ὀτρύνουσι τοκῆες
<hom.od 19.159>	γήμασθ', ἀσχαλάᾳ δὲ πάϊς βίοτον κατεδόντων,
<hom.od 19.160>	γιγνώσκων: ἤδη γὰρ ἀνὴρ οἶός τε μάλιστα
<hom.od 19.161>	οἴκου κήδεσθαι, τῷ τε Ζεὺς κῦδος ὀπάζει.
<hom.od 19.162>	ἀλλὰ καὶ ὥς μοι εἰπὲ τεὸν γένος, ὁππόθεν ἐσσί.
<hom.od 19.163>	οὐ γὰρ ἀπὸ δρυός ἐσσι παλαιφάτου οὐδ' ἀπὸ πέτρης.”

<hom.od 19.164>	τὴν δ' ἀπαμειβόμενος προσέφη πολύμητις ̓Οδυσσεύς:
<hom.od 19.165>	“ὦ γύναι αἰδοίη Λαερτιάδεω ̓Οδυσῆος,
<hom.od 19.166>	οὐκέτ' ἀπολλήξεις τὸν ἐμὸν γόνον ἐξερέουσα;
<hom.od 19.167>	ἀλλ' ἔκ τοι ἐρέω: ἦ μέν μ' ἀχέεσσί γε δώσεις
<hom.od 19.168>	πλείοσιν ἢ ἔχομαι: ἡ γὰρ δίκη, ὁππότε πάτρης
<hom.od 19.169>	ἧς ἀπέῃσιν ἀνὴρ τόσσον χρόνον ὅσσον ἐγὼ νῦν,
<hom.od 19.170>	πολλὰ βροτῶν ἐπὶ ἄστε' ἀλώμενος,  ἄλγεα πάσχων:
<hom.od 19.171>	ἀλλὰ καὶ ὣς ἐρέω ὅ μ' ἀνείρεαι ἠδὲ μεταλλᾷς.
<hom.od 19.172>	Κρήτη τις γαῖ' ἔστι, μέσῳ ἐνὶ οἴνοπι πόντῳ,
<hom.od 19.173>	καλὴ καὶ πίειρα, περίρρυτος: ἐν δ' ἄνθρωποι
<hom.od 19.174>	πολλοί, ἀπειρέσιοι, καὶ ἐννήκοντα πόληες.
<hom.od 19.175>	ἄλλη δ' ἄλλων γλῶσσα μεμιγμένη: ἐν μὲν ̓Αχαιοί,
<hom.od 19.176>	ἐν δ' ̓Ετεόκρητες μεγαλήτορες, ἐν δὲ Κύδωνες,
<hom.od 19.177>	Δωριέες τε τριχάϊκες δῖοί τε Πελασγοί.
<hom.od 19.178>	τῇσι δ' ἐνὶ Κνωσός, μεγάλη πόλις, ἔνθα τε Μίνως
<hom.od 19.179>	ἐννέωρος βασίλευε Διὸς μεγάλου ὀαριστής,
<hom.od 19.180>	πατρὸς ἐμοῖο πατήρ,  μεγαθύμου Δευκαλίωνος
<hom.od 19.181>	Δευκαλίων δ' ἐμὲ τίκτε καὶ ̓Ιδομενῆα ἄνακτα:
<hom.od 19.182>	ἀλλ' ὁ μὲν ἐν νήεσσι κορωνίσιν ̓́Ιλιον ἴσω
<hom.od 19.183>	ᾤχεθ' ἅμ' ̓Ατρείδῃσιν, ἐμοὶ δ' ὄνομα κλυτὸν Αἴθων,
<hom.od 19.184>	ὁπλότερος γενεῇ: ὁ δ' ἄρα πρότερος καὶ ἀρείων.
<hom.od 19.185>	ἔνθ' ̓Οδυσῆα ἐγὼν ἰδόμην καὶ ξείνια δῶκα.
<hom.od 19.186>	καὶ γὰρ τὸν Κρήτηνδε κατήγαγεν ἲς ἀνέμοιο,
<hom.od 19.187>	ἱέμενον Τροίηνδε παραπλάγξασα Μαλειῶν:
<hom.od 19.188>	στῆσε δ' ἐν ̓Αμνισῷ, ὅθι τε σπέος Εἰλειθυίης,
<hom.od 19.189>	ἐν λιμέσιν χαλεποῖσι, μόγις δ' ὑπάλυξεν ἀέλλας.
<hom.od 19.190>	αὐτίκα δ' ̓Ιδομενῆα μετάλλα ἄστυδ' ἀνελθών:
<hom.od 19.191>	ξεῖνον γάρ οἱ ἔφασκε φίλον τ' ἔμεν αἰδοῖόν τε.
<hom.od 19.192>	τῷ δ' ἤδη δεκάτη ἢ ἑνδεκάτη πέλεν ἠὼς
<hom.od 19.193>	οἰχομένῳ σὺν νηυσὶ κορωνίσιν ̓́Ιλιον εἴσω.
<hom.od 19.194>	τὸν μὲν ἐγὼ πρὸς δώματ' ἄγων ἐὺ̈ ἐξείνισσα,
<hom.od 19.195>	ἐνδυκέως φιλέων,  πολλῶν κατὰ οἶκον ἐόντων:
<hom.od 19.196>	καί οἱ τοῖς ἄλλοις ἑτάροις, οἳ ἅμ' αὐτῷ ἕποντο,
<hom.od 19.197>	δημόθεν ἄλφιτα δῶκα καὶ αἴθοπα οἶνον ἀγείρας
<hom.od 19.198>	καὶ βοῦς ἱρεύσασθαι, ἵνα πλησαίατο θυμόν.
<hom.od 19.199>	ἔνθα δυώδεκα μὲν μένον ἤματα δῖοι ̓Αχαιοί:
<hom.od 19.200>	εἴλει γὰρ Βορέης ἄνεμος μέγας οὐδ' ἐπὶ γαίῃ
<hom.od 19.201>	εἴα ἵστασθαι, χαλεπὸς δέ τις ὤρορε δαίμων.
<hom.od 19.202>	τῇ τρισκαιδεκάτῃ δ' ἄνεμος πέσε, τοὶ δ' ἀνάγοντο.”

<hom.od 19.203>	ἴσκε ψεύδεα πολλὰ λέγων ἐτύμοισιν ὁμοῖα:
<hom.od 19.204>	τῆς δ' ἄρ' ἀκουούσης ῥέε δάκρυα, τήκετο δὲ χρώς:
<hom.od 19.205>	ὡς δὲ χιὼν κατατήκετ' ἐν ἀκροπόλοισιν ὄρεσσιν,
<hom.od 19.206>	ἥν τ' Εὖρος κατέτηξεν, ἐπὴν Ζέφυρος καταχεύῃ:
<hom.od 19.207>	τηκομένης δ' ἄρα τῆς ποταμοὶ πλήθουσι ῥέοντες:
<hom.od 19.208>	ὣς τῆς τήκετο καλὰ παρήϊα δάκρυ χεούσης,
<hom.od 19.209>	κλαιούσης ἑὸν ἄνδρα παρήμενον. αὐτὰρ ̓Οδυσσεὺς
<hom.od 19.210>	θυμῷ μὲν γοόωσαν ἑὴν ἐλέαιρε γυναῖκα,
<hom.od 19.211>	ὀφθαλμοὶ δ' ὡς εἰ κέρα ἕστασαν ἠὲ σίδηρος
<hom.od 19.212>	ἀτρέμας ἐν βλεφάροισι: δόλῳ δ' ὅ γε δάκρυα κεῦθεν.
<hom.od 19.213>	ἡ δ' ἐπεὶ οὖν τάρφθη πολυδακρύτοιο γόοιο,
<hom.od 19.214>	ἐξαῦτίς μιν ἔπεσσιν ἀμειβομένη προσέειπε:

<hom.od 19.215>	“νῦν μὲν δή σευ,  ξεῖνέ γ', ὀί̈ω πειρήσεσθαι,
<hom.od 19.216>	εἰ ἐτεὸν δὴ κεῖθι σὺν ἀντιθέοις ἑτάροισι
<hom.od 19.217>	ξείνισας ἐν μεγάροισιν ἐμὸν πόσιν, ὡς ἀγορεύεις.
<hom.od 19.218>	εἰπέ μοι ὁπποῖ' ἄσσα περὶ χροὶ̈ εἵματα ἕστο,
<hom.od 19.219>	αὐτός θ' οἷος ἔην, καὶ ἑταίρους, οἵ οἱ ἕποντο.”

<hom.od 19.220>	τὴν δ' ἀπαμειβόμενος προσέφη πολύμητις ̓Οδυσσεύς:
<hom.od 19.221>	“ὦ γύναι,  ἀργαλέον τόσσον χρόνον ἀμφὶς ἐόντα
<hom.od 19.222>	εἰπέμεν: ἤδη γάρ οἱ ἐεικοστὸν ἔτος ἐστὶν
<hom.od 19.223>	ἐξ οὗ κεῖθεν ἔβη καὶ ἐμῆς ἀπελήλυθε πάτρης:
<hom.od 19.224>	αὐτάρ τοι ἐρέω ὥς μοι ἰνδάλλεται ἦτορ.
<hom.od 19.225>	χλαῖναν πορφυρέην οὔλην ἔχε δῖος ̓Οδυσσεύς,
<hom.od 19.226>	διπλῆν: αὐτάρ οἱ περόνη χρυσοῖο τέτυκτο
<hom.od 19.227>	αὐλοῖσιν διδύμοισι: πάροιθε δὲ δαίδαλον ἦεν:
<hom.od 19.228>	ἐν προτέροισι πόδεσσι κύων ἔχε ποικίλον ἐλλόν,
<hom.od 19.229>	ἀσπαίροντα λάων: τὸ δὲ θαυμάζεσκον ἅπαντες,
<hom.od 19.230>	ὡς οἱ χρύσεοι ἐόντες ὁ μὲν λάε νεβρὸν ἀπάγχων,
<hom.od 19.231>	αὐτὰρ ὁ ἐκφυγέειν μεμαὼς ἤσπαιρε πόδεσσι.
<hom.od 19.232>	τὸν δὲ χιτῶν' ἐνόησα περὶ χροὶ̈ σιγαλόεντα,
<hom.od 19.233>	οἷόν τε κρομύοιο λοπὸν κάτα ἰσχαλέοιο:
<hom.od 19.234>	τὼς μὲν ἔην μαλακός, λαμπρὸς δ' ἦν ἠέλιος ὥς:
<hom.od 19.235>	ἦ μὲν πολλαί γ' αὐτὸν ἐθηήσαντο γυναῖκες.
<hom.od 19.236>	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
<hom.od 19.237>	οὐκ οἶδ' ἢ τάδε ἕστο περὶ χροὶ̈ οἴκοθ' ̓Οδυσσεύς,
<hom.od 19.238>	ἦ τις ἑταίρων δῶκε θοῆς ἐπὶ νηὸς ἰόντι,
<hom.od 19.239>	ἤ τίς που καὶ ξεῖνος, ἐπεὶ πολλοῖσιν ̓Οδυσσεὺς
<hom.od 19.240>	ἔσκε φίλος: παῦροι γὰρ ̓Αχαιῶν ἦσαν ὁμοῖοι.
<hom.od 19.241>	καί οἱ ἐγὼ χάλκειον ἄορ καὶ δίπλακα δῶκα
<hom.od 19.242>	καλὴν πορφυρέην καὶ τερμιόεντα χιτῶνα,
<hom.od 19.243>	αἰδοίως δ' ἀπέπεμπον ἐϋσσέλμου ἐπὶ νηός.
<hom.od 19.244>	καὶ μέν οἱ κῆρυξ ὀλίγον προγενέστερος αὐτοῦ
<hom.od 19.245>	εἵπετο: καὶ τόν τοι μυθήσομαι,  οἷος ἔην περ.
<hom.od 19.246>	γυρὸς ἐν ὤμοισιν, μελανόχροος, οὐλοκάρηνος,
<hom.od 19.247>	Εὐρυβάτης δ' ὄνομ' ἔσκε: τίεν δέ μιν ἔξοχον ἄλλων
<hom.od 19.248>	ὧν ἑτάρων ̓Οδυσεύς, ὅτι οἱ φρεσὶν ἄρτια ᾔδη.”

<hom.od 19.249>	“ὣς φάτο, τῇ δ' ἔτι μᾶλλον ὑφ' ἵμερον ὦρσε γόοιο,
<hom.od 19.250>	σήματ' ἀναγνούσῃ τά οἱ ἔμπεδα πέφραδ' ̓Οδυσσεύς.
<hom.od 19.251>	ἡ δ' ἐπεὶ οὖν τάρφθη πολυδακρύτοιο γόοιο.
<hom.od 19.252>	καὶ τότε μιν μύθοισιν ἀμειβομένη προσέειπε:

<hom.od 19.253>	“νῦν μὲν δή μοι, ξεῖνε, πάρος περ ἐὼν ἐλεεινός,
<hom.od 19.254>	ἐν μεγάροισιν ἐμοῖσι φίλος τ' ἔσῃ αἰδοῖός τε:
<hom.od 19.255>	αὐτὴ γὰρ τάδε εἵματ' ἐγὼ πόρον,  οἷ' ἀγορεύεις,
<hom.od 19.256>	πτύξας' ἐκ θαλάμου, περόνην τ' ἐπέθηκα φαεινὴν
<hom.od 19.257>	κείνῳ ἄγαλμ' ἔμεναι: τὸν δ' οὐχ ὑποδέξομαι αὖτις
<hom.od 19.258>	οἴκαδε νοστήσαντα φίλην ἐς πατρίδα γαῖαν.
<hom.od 19.259>	τῷ ῥα κακῇ αἴσῃ κοίλης ἐπὶ νηὸς ̓Οδυσσεὺς
<hom.od 19.260>	ᾤχετ' ἐποψόμενος Κακοί̈λιον οὐκ ὀνομαστήν.”

<hom.od 19.261>	τὴν δ' ἀπαμειβόμενος προσέφη πολύμητις ̓Οδυσσεύς:
<hom.od 19.262>	“ὦ γύναι αἰδοίη Λαερτιάδεω ̓Οδυσῆος,
<hom.od 19.263>	μηκέτι νῦν χρόα καλὸν ἐναίρεο, μηδέ τι θυμὸν
<hom.od 19.264>	τῆκε, πόσιν γοόωσα. νεμεσσῶμαί γε μὲν οὐδέν:
<hom.od 19.265>	καὶ γάρ τίς τ' ἀλλοῖον ὀδύρεται ἄνδρ' ὀλέσασα
<hom.od 19.266>	κουρίδιον, τῷ τέκνα τέκῃ φιλότητι μιγεῖσα,
<hom.od 19.267>	ἢ ̓Οδυσῆ', ὅν φασι θεοῖς ἐναλίγκιον εἶναι.
<hom.od 19.268>	ἀλλὰ γόου μὲν παῦσαι, ἐμεῖο δὲ σύνθεο μῦθον:
<hom.od 19.269>	νημερτέως γάρ τοι μυθήσομαι οὐδ' ἐπικεύσω
<hom.od 19.270>	ὡς ἤδη ̓Οδυσῆος ἐγὼ περὶ νόστου ἄκουσα
<hom.od 19.271>	ἀγχοῦ, Θεσπρωτῶν ἀνδρῶν ἐν πίονι δήμῳ,
<hom.od 19.272>	ζωοῦ: αὐτὰρ ἄγει κειμήλια πολλὰ καὶ ἐσθλὰ
<hom.od 19.273>	αἰτίζων ἀνὰ δῆμον. ἀτὰρ ἐρίηρας ἑταίρους
<hom.od 19.274>	ὤλεσε καὶ νῆα γλαφυρὴν ἐνὶ οἴνοπι πόντῳ,
<hom.od 19.275>	Θρινακίης ἄπο νήσου ἰών: ὀδύσαντο γὰρ αὐτῷ
<hom.od 19.276>	Ζεύς τε καὶ ̓Ηέλιος: τοῦ γὰρ βόας ἔκταν ἑταῖροι.
<hom.od 19.277>	οἱ μὲν πάντες ὄλοντο πολυκλύστῳ ἐνὶ πόντῳ:
<hom.od 19.278>	τὸν δ' ἄρ' ἐπὶ τρόπιος νεὸς ἔκβαλε κῦμ' ἐπὶ χέρσου,
<hom.od 19.279>	Φαιήκων ἐς γαῖαν, οἳ ἀγχίθεοι γεγάασιν,
<hom.od 19.280>	οἳ δή μιν περὶ κῆρι θεὸν ὣς τιμήσαντο
<hom.od 19.281>	καί οἱ πολλὰ δόσαν πέμπειν τέ μιν ἤθελον αὐτοὶ
<hom.od 19.282>	οἴκαδ' ἀπήμαντον. καί κεν πάλαι ἐνθάδ' ̓Οδυσσεὺς
<hom.od 19.283>	ἤην: ἀλλ' ἄρα οἱ τό γε κέρδιον εἴσατο θυμῷ,
<hom.od 19.284>	χρήματ' ἀγυρτάζειν πολλὴν ἐπὶ γαῖαν ἰόντι:
<hom.od 19.285>	ὣς περὶ κέρδεα πολλὰ καταθνητῶν ἀνθρώπων
<hom.od 19.286>	οἶδ' ̓Οδυσεύς, οὐδ' ἄν τις ἐρίσσειε βροτὸς ἄλλος.
<hom.od 19.287>	ὥς μοι Θεσπρωτῶν βασιλεὺς μυθήσατο Φείδων:
<hom.od 19.288>	ὤμνυε δὲ πρὸς ἔμ' αὐτόν, ἀποσπένδων ἐνὶ οἴκῳ,
<hom.od 19.289>	νῆα κατειρύσθαι καὶ ἐπαρτέας ἔμμεν ἑταίρους,
<hom.od 19.290>	οἳ δή μιν πέμψουσι φίλην ἐς πατρίδα γαῖαν.
<hom.od 19.291>	ἀλλ' ἐμὲ πρὶν ἀπέπεμψε: τύχησε γὰρ ἐρχομένη νηῦς
<hom.od 19.292>	ἀνδρῶν Θεσπρωτῶν ἐς Δουλίχιον πολύπυρον.
<hom.od 19.293>	καί μοι κτήματ' ἔδειξεν, ὅσα ξυναγείρατ' ̓Οδυσσεύς:
<hom.od 19.294>	καί νύ κεν ἐς δεκάτην γενεὴν ἕτερόν γ' ἔτι βόσκοι,
<hom.od 19.295>	ὅσσα οἱ ἐν μεγάροις κειμήλια κεῖτο ἄνακτος.
<hom.od 19.296>	τὸν δ' ἐς Δωδώνην φάτο βήμεναι, ὄφρα θεοῖο
<hom.od 19.297>	ἐκ δρυὸς ὑψικόμοιο Διὸς βουλὴν ἐπακούσαι,
<hom.od 19.298>	ὅππως νοστήσειε φίλην ἐς πατρίδα γαῖαν
<hom.od 19.299>	ἤδη δὴν ἀπεών, ἤ ἀμφαδὸν ἦε κρυφηδόν.
<hom.od 19.300>	“ὣς ὁ μὲν οὕτως ἐστὶ σόος καὶ ἐλεύσεται ἤδη
<hom.od 19.301>	ἄγχι μάλ', οὐδ' ἔτι τῆλε φίλων καὶ πατρίδος αἴης
<hom.od 19.302>	δηρὸν ἀπεσσεῖται: ἔμπης δέ τοι ὅρκια δώσω.
<hom.od 19.303>	ἴστω νῦν Ζεὺς πρῶτα, θεῶν ὕπατος καὶ ἄριστος,
<hom.od 19.304>	ἱστίη τ' ̓Οδυσῆος ἀμύμονος, ἣν ἀφικάνω:
<hom.od 19.305>	ἦ μέν τοι τάδε πάντα τελείεται ὡς ἀγορεύω.
<hom.od 19.306>	τοῦδ' αὐτοῦ λυκάβαντος ἐλεύσεται ἐνθάδ' ̓Οδυσσεύς,
<hom.od 19.307>	τοῦ μὲν φθίνοντος μηνός, τοῦ δ' ἱσταμένοιο.”

<hom.od 19.308>	τὸν δ' αὖτε προσέειπε περίφρων Πηνελόπεια:
<hom.od 19.309>	“αἲ γὰρ τοῦτο, ξεῖνε, ἔπος τετελεσμένον εἴη:
<hom.od 19.310>	τῷ κε τάχα γνοίης φιλότητά τε πολλά τε δῶρα
<hom.od 19.311>	ἐξ ἐμεῦ, ὡς ἄν τίς σε συναντόμενος μακαρίζοι.
<hom.od 19.312>	ἀλλά μοι ὧδ' ἀνὰ θυμὸν ὀί̈εται, ὡς ἔσεταί περ:
<hom.od 19.313>	οὔτ' ̓Οδυσεὺς ἔτι οἶκον ἐλεύσεται, οὔτε σὺ πομπῆς
<hom.od 19.314>	τεύξῃ, ἐπεὶ οὐ τοῖοι σημάντορές εἰς' ἐνὶ οἴκῳ
<hom.od 19.315>	οἷος ̓Οδυσσεὺς ἔσκε μετ' ἀνδράσιν, εἴ ποτ' ἔην γε,
<hom.od 19.316>	ξείνους αἰδοίους ἀποπεμπέμεν ἠδὲ δέχεσθαι.
<hom.od 19.317>	ἀλλά μιν, ἀμφίπολοι, ἀπονίψατε, κάτθετε δ' εὐνήν,
<hom.od 19.318>	δέμνια καὶ χλαίνας καὶ ῥήγεα σιγαλόεντα,
<hom.od 19.319>	ὥς κ' εὖ θαλπιόων χρυσόθρονον ̓Ηῶ ἵκηται.
<hom.od 19.320>	ἠῶθεν δὲ μάλ' ἦρι λοέσσαι τε χρῖσαί τε,
<hom.od 19.321>	ὥς κ' ἔνδον παρὰ Τηλεμάχῳ δείπνοιο μέδηται
<hom.od 19.322>	ἥμενος ἐν μεγάρῳ: τῷ δ' ἄλγιον ὅς κεν ἐκείνων
<hom.od 19.323>	τοῦτον ἀνιάζῃ θυμοφθόρος: οὐδέ τι ἔργον
<hom.od 19.324>	ἐνθάδ' ἔτι πρήξει, μάλα περ κεχολωμένος αἰνῶς.
<hom.od 19.325>	πῶς γὰρ ἐμεῦ σύ,  ξεῖνε, δαήσεαι εἴ τι γυναικῶν
<hom.od 19.326>	ἀλλάων περίειμι νόον καὶ ἐπίφρονα μῆτιν,
<hom.od 19.327>	εἴ κεν ἀϋσταλέος, κακὰ εἱμένος ἐν μεγάροισιν
<hom.od 19.328>	δαινύῃ; ἄνθρωποι δὲ μινυνθάδιοι τελέθουσιν.
<hom.od 19.329>	ὃς μὲν ἀπηνὴς αὐτὸς ἔῃ καὶ ἀπηνέα εἰδῇ,
<hom.od 19.330>	τῷ δὲ καταρῶνται πάντες βροτοὶ ἄλγε' ὀπίσσω
<hom.od 19.331>	ζωῷ, ἀτὰρ τεθνεῶτί γ' ἐφεψιόωνται ἅπαντες:
<hom.od 19.332>	ὃς δ' ἂν ἀμύμων αὐτὸς ἔῃ καὶ ἀμύμονα εἰδῇ,
<hom.od 19.333>	τοῦ μέν τε κλέος εὐρὺ δὶα ξεῖνοι φορέουσι
<hom.od 19.334>	πάντας ἐπ' ἀνθρώπους, πολλοί τέ μιν ἐσθλὸν ἔειπον.”
<hom.od 19.335>	τὴν δ' ἀπαμειβόμενος προσέφη πολύμητις ̓Οδυσσεύς:
<hom.od 19.336>	“ὦ γύναι αἰδοίη Λαερτιάδεω ̓Οδυσῆος,
<hom.od 19.337>	ἦ τοι ἐμοὶ χλαῖναι καὶ ῥήγεα σιγαλόεντα
<hom.od 19.338>	ἤχθεθ', ὅτε πρῶτον Κρήτης ὄρεα νιφόεντα
<hom.od 19.339>	νοσφισάμην ἐπὶ νηὸς ἰὼν δολιχηρέτμοιο,
<hom.od 19.340>	κείω δ' ὡς τὸ πάρος περ ἀύ̈πνους νύκτας ἴαυον:
<hom.od 19.341>	πολλὰς γὰρ δὴ νύκτας ἀεικελίῳ ἐνὶ κοίτῃ
<hom.od 19.342>	ἄεσα καί τ' ἀνέμεινα ἐύ̈θρονον ̓Ηῶ δῖαν.
<hom.od 19.343>	οὐδέ τί μοι ποδάνιπτρα ποδῶν ἐπιήρανα θυμῷ
<hom.od 19.344>	γίγνεται: οὐδὲ γυνὴ ποδὸς ἅψεται ἡμετέροιο
<hom.od 19.345>	τάων αἵ τοι δῶμα κάτα δρήστειραι ἔασιν,
<hom.od 19.346>	εἰ μή τις γρηῦς ἔστι παλαιή, κεδνὰ ἰδυῖα,
<hom.od 19.347>	ἥ τις δὴ τέτληκε τόσα φρεσὶν ὅσσα τ' ἐγώ περ:
<hom.od 19.348>	τῇ δ' οὐκ ἂν φθονέοιμι ποδῶν ἅψασθαι ἐμεῖο.”

<hom.od 19.349>	τὸν δ' αὖτε προσέειπε περίφρων Πηνελόπεια:
<hom.od 19.350>	“ξεῖνε φίλ': οὐ γάρ πώ τις ἀνὴρ πεπνυμένος ὧδε
<hom.od 19.351>	ξείνων τηλεδαπῶν φιλίων ἐμὸν ἵκετο δῶμα,
<hom.od 19.352>	ὡς σὺ μάλ' εὐφραδέως πεπνυμένα πάντ' ἀγορεύεις:
<hom.od 19.353>	ἔστι δέ μοι γρηὺ̈ς πυκινὰ φρεσὶ μήδε' ἔχουσα
<hom.od 19.354>	ἣ κεῖνον δύστηνον ἐὺ̈ τρέφεν ἠδ' ἀτίταλλε,
<hom.od 19.355>	δεξαμένη χείρεσς',  ὅτε μιν πρῶτον τέκε μήτηρ,
<hom.od 19.356>	ἥ σε πόδας νίψει, ὀλιγηπελέουσά περ ἔμπης.
<hom.od 19.357>	ἀλλ' ἄγε νῦν ἀνστᾶσα, περίφρων Εὐρύκλεια,
<hom.od 19.358>	νίψον σοῖο ἄνακτος ὁμήλικα: καί που ̓Οδυσσεὺς
<hom.od 19.359>	ἤδη τοιόσδ' ἐστὶ πόδας τοιόσδε τε χεῖρας:
<hom.od 19.360>	αἶψα γὰρ ἐν κακότητι βροτοὶ καταγηράσκουσιν.”

<hom.od 19.361>	ὣς ἄρ' ἔφη, γρηὺ̈ς δὲ κατέσχετο χερσὶ πρόσωπα,
<hom.od 19.362>	δάκρυα δ' ἔκβαλε θερμά, ἔπος δ' ὀλοφυδνὸν ἔειπεν:

<hom.od 19.363>	“ὤ μοι ἐγὼ σέο, τέκνον, ἀμήχανος: ἦ σε περὶ Ζεὺς
<hom.od 19.364>	ἀνθρώπων ἤχθηρε θεουδέα θυμὸν ἔχοντα.
<hom.od 19.365>	οὐ γάρ πώ τις τόσσα βροτῶν Διὶ τερπικεραύνῳ
<hom.od 19.366>	πίονα μηρί' ἔκη' οὐδ' ἐξαίτους ἑκατόμβας,
<hom.od 19.367>	ὅσσα σὺ τῷ ἐδίδους, ἀρώμενος ἧος ἵκοιο
<hom.od 19.368>	γῆράς τε λιπαρὸν θρέψαιό τε φαίδιμον υἱόν:
<hom.od 19.369>	νῦν δέ τοι οἴῳ πάμπαν ἀφείλετο νόστιμον ἦμαρ.
<hom.od 19.370>	οὕτω που καὶ κείνῳ ἐφεψιόωντο γυναῖκες
<hom.od 19.371>	ξείνων τηλεδαπῶν, ὅτε τευ κλυτὰ δώμαθ' ἵκοιτο,
<hom.od 19.372>	ὡς σέθεν αἱ κύνες αἵδε καθεψιόωνται ἅπασαι,
<hom.od 19.373>	τάων νῦν λώβην τε καὶ αἴσχεα πόλλ' ἀλεείνων
<hom.od 19.374>	οὐκ ἐάας νίζειν: ἐμὲ δ' οὐκ ἀέκουσαν ἄνωγε
<hom.od 19.375>	κούρη ̓Ικαρίοιο,  περίφρων Πηνελόπεια.
<hom.od 19.376>	τῷ σε πόδας νίψω ἅμα τ' αὐτῆς Πηνελοπείης
<hom.od 19.377>	καὶ σέθεν εἵνεκ', ἐπεί μοι ὀρώρεται ἔνδοθι θυμὸς
<hom.od 19.378>	κήδεσιν. ἀλλ' ἄγε νῦν ξυνίει ἔπος, ὅττι κεν εἴπω:
<hom.od 19.379>	πολλοὶ δὴ ξεῖνοι ταλαπείριοι ἐνθάδ' ἵκοντο,
<hom.od 19.380>	ἀλλ' οὔ πώ τινά φημι ἐοικότα ὧδε ἰδέσθαι
<hom.od 19.381>	ὡς σὺ δέμας φωνήν τε πόδας τ' ̓Οδυσῆϊ ἔοικας.”

<hom.od 19.382>	τὴν δ' ἀπαμειβόμενος προσέφη πολύμητις ̓Οδυσσεύς:
<hom.od 19.383>	“ὦ γρηῦ, οὕτω φασὶν ὅσοι ἴδον ὀφθαλμοῖσιν
<hom.od 19.384>	ἡμέας ἀμφοτέρους, μάλα εἰκέλω ἀλλήλοιϊν
<hom.od 19.385>	ἔμμεναι, ὡς σύ περ αὐτὴ ἐπιφρονέους' ἀγορεύεις.”

<hom.od 19.386>	ὣς ἄρ' ἔφη, γρηὺ̈ς δὲ λέβηθ' ἕλε παμφανόωντα
<hom.od 19.387>	τοῦ πόδας ἐξαπένιζεν, ὕδωρ δ' ἐνεχεύατο πουλὺ
<hom.od 19.388>	ψυχρόν, ἔπειτα δὲ θερμὸν ἐπήφυσεν. αὐτὰρ ̓Οδυσσεὺς
<hom.od 19.389>	ἷζεν ἐπ' ἐσχαρόφιν, ποτὶ δὲ σκότον ἐτράπετ' αἶψα:
<hom.od 19.390>	αὐτίκα γὰρ κατὰ θυμὸν ὀί̈σατο,  μή ἑ λαβοῦσα
<hom.od 19.391>	οὐλὴν ἀμφράσσαιτο καὶ ἀμφαδὰ ἔργα γένοιτο.
<hom.od 19.392>	νίζε δ' ἄρ' ἆσσον ἰοῦσα ἄναχθ' ἑόν: αὐτίκα δ' ἔγνω
<hom.od 19.393>	οὐλήν, τήν ποτέ μιν σῦς ἤλασε λευκῷ ὀδόντι
<hom.od 19.394>	Παρνησόνδ' ἐλθόντα μετ' Αὐτόλυκόν τε καὶ υἷας,
<hom.od 19.395>	μητρὸς ἑῆς πάτερ' ἐσθλόν,  ὃς ἀνθρώπους ἐκέκαστο
<hom.od 19.396>	κλεπτοσύνῃ θ' ὅρκῳ τε: θεὸς δέ οἱ αὐτὸς ἔδωκεν
<hom.od 19.397>	̔Ερμείας: τῷ γὰρ κεχαρισμένα μηρία καῖεν
<hom.od 19.398>	ἀρνῶν ἠδ' ἐρίφων: ὁ δέ οἱ πρόφρων ἅμ' ὀπήδει.
<hom.od 19.399>	Αὐτόλυκος δ' ἐλθὼν ̓Ιθάκης ἐς πίονα δῆμον
<hom.od 19.400>	παῖδα νέον γεγαῶτα κιχήσατο θυγατέρος ἧς:
<hom.od 19.401>	τόν ῥά οἱ Εὐρύκλεια φίλοις ἐπὶ γούνασι θῆκε
<hom.od 19.402>	παυομένῳ δόρποιο, ἔπος τ' ἔφατ' ἔκ τ' ὀνόμαζεν:

<hom.od 19.403>	“Αὐτόλυκ', αὐτὸς νῦν ὄνομ' εὕρεο ὅττι κε θῆαι
<hom.od 19.404>	παιδὸς παιδὶ φίλῳ: πολυάρητος δέ τοί ἐστιν.”
<hom.od 19.405>	τὴν δ' αὖτ' Αὐτόλυκος ἀπαμείβετο φώνησέν τε:
<hom.od 19.406>	“γαμβρὸς ἐμὸς θυγάτηρ τε, τίθεσθ' ὄνομ' ὅττι κεν εἴπω:
<hom.od 19.407>	πολλοῖσιν γὰρ ἐγώ γε ὀδυσσάμενος τόδ' ἱκάνω,
<hom.od 19.408>	ἀνδράσιν ἠδὲ γυναιξὶν ἀνὰ χθόνα πουλυβότειραν:
<hom.od 19.409>	τῷ δ' ̓Οδυσεὺς ὄνομ' ἔστω ἐπώνυμον: αὐτὰρ ἐγώ γε,
<hom.od 19.410>	ὁππότ' ἂν ἡβήσας μητρώϊον ἐς μέγα δῶμα
<hom.od 19.411>	ἔλθῃ Παρνησόνδ', ὅθι πού μοι κτήματ' ἔασι,
<hom.od 19.412>	τῶν οἱ ἐγὼ δώσω καί μιν χαίροντ' ἀποπέμψω.”

<hom.od 19.413>	τῶν ἕνεκ' ἦλθ' ̓Οδυσεύς, ἵνα οἱ πόροι ἀγλαὰ δῶρα.
<hom.od 19.414>	τὸν μὲν ἄρ' Αὐτόλυκός τε καὶ υἱέες Αὐτολύκοιο
<hom.od 19.415>	χερσίν τ' ἠσπάζοντο ἔπεσσί τε μειλιχίοισι:
<hom.od 19.416>	μήτηρ δ' ̓Αμφιθέη μητρὸς περιφῦς' ̓Οδυσῆϊ
<hom.od 19.417>	κύσς' ἄρα μιν κεφαλήν τε καὶ ἄμφω φάεα καλά.
<hom.od 19.418>	Αὐτόλυκος δ' υἱοῖσιν ἐκέκλετο κυδαλίμοισι
<hom.od 19.419>	δεῖπνον ἐφοπλίσσαι: τοὶ δ' ὀτρύνοντος ἄκουσαν,
<hom.od 19.420>	αὐτίκα δ' εἰσάγαγον βοῦν ἄρσενα πενταέτηρον:
<hom.od 19.421>	τὸν δέρον ἀμφί θ' ἕπον, καί μιν διέχευαν ἅπαντα,
<hom.od 19.422>	μίστυλλόν τ' ἄρ' ἐπισταμένως πεῖράν τ' ὀβελοῖσιν,
<hom.od 19.423>	ὤπτησάν τε περιφραδέως, δάσσαντό τε μοίρας.
<hom.od 19.424>	ὣς τότε μὲν πρόπαν ἦμαρ ἐς ἠέλιον καταδύντα
<hom.od 19.425>	δαίνυντ',  οὐδέ τι θυμὸς ἐδεύετο δαιτὸς ἐί̈σης:
<hom.od 19.426>	ἦμος δ' ἠέλιος κατέδυ καὶ ἐπὶ κνέφας ἦλθεν,
<hom.od 19.427>	δὴ τότε κοιμήσαντο καὶ ὕπνου δῶρον ἕλοντο.

<hom.od 19.428>	ἦμος δ' ἠριγένεια φάνη ῥοδοδάκτυλος ̓Ηώς,
<hom.od 19.429>	βάν ῥ' ἴμεν ἐς θήρην, ἠμὲν κύνες ἠδὲ καὶ αὐτοὶ
<hom.od 19.430>	υἱέες Αὐτολύκου: μετὰ τοῖσι δὲ δῖος ̓Οδυσσεὺς
<hom.od 19.431>	ἤϊεν: αἰπὺ δ' ὄρος προσέβαν καταειμένον ὕλῃ
<hom.od 19.432>	Παρνησοῦ, τάχα δ' ἵκανον πτύχας ἠνεμοέσσας.
<hom.od 19.433>	̓Ηέλιος μὲν ἔπειτα νέον προσέβαλλεν ἀρούρας
<hom.od 19.434>	ἐξ ἀκαλαρρείταο βαθυρρόου ̓Ωκεανοῖο,
<hom.od 19.435>	οἱ δ' ἐς βῆσσαν ἵκανον ἐπακτῆρες: πρὸ δ' ἄρ' αὐτῶν
<hom.od 19.436>	ἴχνι' ἐρευνῶντες κύνες ἤϊσαν, αὐτὰρ ὄπισθεν
<hom.od 19.437>	υἱέες Αὐτολύκου: μετὰ τοῖσι δὲ δῖος ̓Οδυσσεὺς
<hom.od 19.438>	ἤϊεν ἄγχι κυνῶν, κραδάων δολιχόσκιον ἔγχος.
<hom.od 19.439>	ἔνθα δ' ἄρ' ἐν λόχμῃ πυκινῇ κατέκειτο μέγας σῦς:
<hom.od 19.440>	τὴν μὲν ἄρ' οὔτ' ἀνέμων διάει μένος ὑγρὸν ἀέντων,
<hom.od 19.441>	οὔτε μιν ̓Ηέλιος φαέθων ἀκτῖσιν ἔβαλλεν,
<hom.od 19.442>	οὔτ' ὄμβρος περάασκε διαμπερές: ὣς ἄρα πυκνὴ
<hom.od 19.443>	ἦεν, ἀτὰρ φύλλων ἐνέην χύσις ἤλιθα πολλή.
<hom.od 19.444>	τὸν δ' ἀνδρῶν τε κυνῶν τε περὶ κτύπος ἦλθε ποδοῖϊν,
<hom.od 19.445>	ὡς ἐπάγοντες ἐπῇσαν: ὁ δ' ἀντίος ἐκ ξυλόχοιο
<hom.od 19.446>	φρίξας εὖ λοφιήν, πῦρ δ' ὀφθαλμοῖσι δεδορκώς,
<hom.od 19.447>	στῆ ῥ' αὐτῶν σχεδόθεν: ὁ δ' ἄρα πρώτιστος ̓Οδυσσεὺς
<hom.od 19.448>	ἔσσυτ' ἀνασχόμενος δολιχὸν δόρυ χειρὶ παχείῃ,
<hom.od 19.449>	οὐτάμεναι μεμαώς: ὁ δέ μιν φθάμενος ἔλασεν σῦς
<hom.od 19.450>	γουνὸς ὕπερ,  πολλὸν δὲ διήφυσε σαρκὸς ὀδόντι
<hom.od 19.451>	λικριφὶς ἀί̈ξας, οὐδ' ὀστέον ἵκετο φωτός.
<hom.od 19.452>	τὸν δ' ̓Οδυσεὺς οὔτησε τυχὼν κατὰ δεξιὸν ὦμον,
<hom.od 19.453>	ἀντικρὺ δὲ διῆλθε φαεινοῦ δουρὸς ἀκωκή:
<hom.od 19.454>	κὰδ δ' ἔπες' ἐν κονίῃσι μακών, ἀπὸ δ' ἔπτατο θυμός.
<hom.od 19.455>	τὸν μὲν ἄρ' Αὐτολύκου παῖδες φίλοι ἀμφεπένοντο,
<hom.od 19.456>	ὠτειλὴν δ' ̓Οδυσῆος ἀμύμονος ἀντιθέοιο
<hom.od 19.457>	δῆσαν ἐπισταμένως, ἐπαοιδῇ δ' αἷμα κελαινὸν
<hom.od 19.458>	ἔσχεθον, αἶψα δ' ἵκοντο φίλου πρὸς δώματα πατρός.
<hom.od 19.459>	τὸν μὲν ἄρ' Αὐτόλυκός τε καὶ υἱέες Αὐτολύκοιο
<hom.od 19.460>	εὖ ἰησάμενοι ἠδ' ἀγλαὰ δῶρα πορόντες
<hom.od 19.461>	καρπαλίμως χαίροντα φίλην ἐς πατρίδ' ἔπεμπον
<hom.od 19.462>	εἰς ̓Ιθάκην. τῷ μέν ῥα πατὴρ καὶ πότνια μήτηρ
<hom.od 19.463>	χαῖρον νοστήσαντι καὶ ἐξερέεινον ἕκαστα,
<hom.od 19.464>	οὐλὴν ὅττι πάθοι: ὁ δ' ἄρα σφίσιν εὖ κατέλεξεν
<hom.od 19.465>	ὥς μιν θηρεύοντ' ἔλασεν σῦς λευκῷ ὀδόντι,
<hom.od 19.466>	Παρνησόνδ' ἐλθόντα σὺν υἱάσιν Αὐτολύκοιο.

<hom.od 19.467>	τὴν γρηὺ̈ς χείρεσσι καταπρηνέσσι λαβοῦσα
<hom.od 19.468>	γνῶ ῥ' ἐπιμασσαμένη, πόδα δὲ προέηκε φέρεσθαι:
<hom.od 19.469>	ἐν δὲ λέβητι πέσε κνήμη, κανάχησε δὲ χαλκός,
<hom.od 19.470>	ἂψ δ' ἑτέρως' ἐκλίθη: τὸ δ' ἐπὶ χθονὸς ἐξέχυθ' ὕδωρ.
<hom.od 19.471>	τὴν δ' ἅμα χάρμα καὶ ἄλγος ἕλε φρένα, τὼ δέ οἱ ὄσσε
<hom.od 19.472>	δακρυόφι πλῆσθεν, θαλερὴ δέ οἱ ἔσχετο φωνή.
<hom.od 19.473>	ἁψαμένη δὲ γενείου ̓Οδυσσῆα προσέειπεν:

<hom.od 19.474>	“ἦ μάλ' ̓Οδυσσεύς ἐσσι, φίλον τέκος: οὐδέ ς' ἐγώ γε
<hom.od 19.475>	πρὶν ἔγνων,  πρὶν πάντα ἄνακτ' ἐμὸν ἀμφαφάασθαι.”

<hom.od 19.476>	ἦ καὶ Πηνελόπειαν ἐσέδρακεν ὀφθαλμοῖσι,
<hom.od 19.477>	πεφραδέειν ἐθέλουσα φίλον πόσιν ἔνδον ἐόντα.
<hom.od 19.478>	ἡ δ' οὔτ' ἀθρῆσαι δύνατ' ἀντίη οὔτε νοῆσαι:
<hom.od 19.479>	τῇ γὰρ ̓Αθηναίη νόον ἔτραπεν: αὐτὰρ ̓Οδυσσεὺς
<hom.od 19.480>	χεῖρ' ἐπιμασσάμενος φάρυγος λάβε δεξιτερῆφι,
<hom.od 19.481>	τῇ δ' ἑτέρῃ ἕθεν ἆσσον ἐρύσσατο φώνησέν τε.

<hom.od 19.482>	“μαῖα, τίη μ' ἐθέλεις ὀλέσαι; σὺ δέ μ' ἔτρεφες αὐτὴ
<hom.od 19.483>	τῷ σῷ ἐπὶ μαζῷ: νῦν δ' ἄλγεα πολλὰ μογήσας
<hom.od 19.484>	ἤλυθον εἰκοστῷ ἔτεϊ ἐς πατρίδα γαῖαν.
<hom.od 19.485>	ἀλλ' ἐπεὶ ἐφράσθης καί τοι θεὸς ἔμβαλε θυμῷ,
<hom.od 19.486>	σίγα, μή τίς τ' ἄλλος ἐνὶ μεγάροισι πύθηται.
<hom.od 19.487>	ὧδε γὰρ ἐξερέω, καὶ μὴν  τετελεσμένον ἔσται:
<hom.od 19.488>	εἴ χ' ὑπ' ἐμοί γε θεὸς δαμάσῃ μνηστῆρας ἀγαυούς,
<hom.od 19.489>	οὐδὲ τροφοῦ οὔσης σεῦ ἀφέξομαι, ὁππότ' ἂν ἄλλας
<hom.od 19.490>	δμῳὰς ἐν μεγάροισιν ἐμοῖς κτείνωμι γυναῖκας.”

<hom.od 19.491>	τὸν δ' αὖτε προσέειπε περίφρων Εὐρύκλεια:
<hom.od 19.492>	“τέκνον ἐμόν, ποῖόν σε ἔπος φύγεν ἕρκος ὀδόντων.
<hom.od 19.493>	οἶσθα μὲν οἷον ἐμὸν μένος ἔμπεδον οὐδ' ἐπιεικτόν,
<hom.od 19.494>	ἕξω δ' ὡς ὅτε τις στερεὴ λίθος ἠὲ σίδηρος.
<hom.od 19.495>	ἄλλο δέ τοι ἐρέω,  σὺ δ' ἐνὶ φρεσὶ βάλλεο σῇσιν:
<hom.od 19.496>	εἴ χ' ὑπό σοι γε θεὸς δαμάσῃ μνηστῆρας ἀγαυούς,
<hom.od 19.497>	δὴ τότε τοι καταλέξω ἐνὶ μεγάροισι γυναῖκας,
<hom.od 19.498>	αἵ τέ ς' ἀτιμάζουσι καὶ αἳ νηλείτιδές εἰσι.”

<hom.od 19.499>	τὴν δ' ἀπαμειβόμενος προσέφη πολύμητις ̓Οδυσσεύς
<hom.od 19.500>	“μαῖα,  τίη δὲ σὺ τὰς μυθήσεαι; οὐδέ τί σε χρή.
<hom.od 19.501>	εὖ νυ καὶ αὐτὸς ἐγὼ φράσομαι καὶ εἴσομ' ἑκάστην:
<hom.od 19.502>	ἀλλ' ἔχε σιγῇ μῦθον, ἐπίτρεψον δὲ θεοῖσιν.”

<hom.od 19.503>	ὣς ἄρ' ἔφη, γρηὺ̈ς δὲ διὲκ μεγάροιο βεβήκει
<hom.od 19.504>	οἰσομένη ποδάνιπτρα: τὰ γὰρ πρότερ' ἔκχυτο πάντα.
<hom.od 19.505>	αὐτὰρ ἐπεὶ νίψεν τε καὶ ἤλειψεν λίπ' ἐλαίῳ,
<hom.od 19.506>	αὖτις ἄρ' ἀσσοτέρω πυρὸς ἕλκετο δίφρον ̓Οδυσσεὺς
<hom.od 19.507>	θερσόμενος, οὐλὴν δὲ κατὰ ῥακέεσσι κάλυψε.

<hom.od 19.508>	τοῖσι δὲ μύθων ἦρχε περίφρων Πηνελόπεια:
<hom.od 19.509>	“ξεῖνε, τὸ μέν ς' ἔτι τυτθὸν ἐγὼν εἰρήσομαι αὐτή:
<hom.od 19.510>	καὶ γὰρ δὴ κοίτοιο τάχ' ἔσσεται ἡδέος ὥρη,
<hom.od 19.511>	ὅν τινά γ' ὕπνος ἕλοι γλυκερός, καὶ κηδόμενόν περ.
<hom.od 19.512>	αὐτὰρ ἐμοὶ καὶ πένθος ἀμέτρητον πόρε δαίμων:
<hom.od 19.513>	ἤματα μὲν γὰρ τέρπομ' ὀδυρομένη, γοόωσα,
<hom.od 19.514>	ἔς τ' ἐμὰ ἔργ' ὁρόωσα καὶ ἀμφιπόλων ἐνὶ οἴκῳ:
<hom.od 19.515>	αὐτὰρ ἐπὴν νὺξ ἔλθῃ,  ἕλῃσί τε κοῖτος ἅπαντας,
<hom.od 19.516>	κεῖμαι ἐνὶ λέκτρῳ, πυκιναὶ δέ μοι ἀμφ' ἀδινὸν κῆρ
<hom.od 19.517>	ὀξεῖαι μελεδῶνες ὀδυρομένην ἐρέθουσιν.
<hom.od 19.518>	ὡς δ' ὅτε Πανδαρέου κούρη, χλωρηὶ̈ς ἀηδών,
<hom.od 19.519>	καλὸν ἀείδῃσιν ἔαρος νέον ἱσταμένοιο,
<hom.od 19.520>	δενδρέων ἐν πετάλοισι καθεζομένη πυκινοῖσιν,
<hom.od 19.521>	ἥ τε θαμὰ τρωπῶσα χέει πολυηχέα φωνήν,
<hom.od 19.522>	παῖδ' ὀλοφυρομένη ̓́Ιτυλον φίλον, ὅν ποτε χαλκῷ
<hom.od 19.523>	κτεῖνε δι' ἀφραδίας, κοῦρον Ζήθοιο ἄνακτος,
<hom.od 19.524>	ὣς καὶ ἐμοὶ δίχα θυμὸς ὀρώρεται ἔνθα καὶ ἔνθα,
<hom.od 19.525>	ἠὲ μένω παρὰ παιδὶ καὶ ἔμπεδα πάντα φυλάσσω,
<hom.od 19.526>	κτῆσιν ἐμήν, δμῶάς τε καὶ ὑψερεφὲς μέγα δῶμα,
<hom.od 19.527>	εὐνήν τ' αἰδομένη πόσιος δήμοιό τε φῆμιν,
<hom.od 19.528>	ἦ ἤδη ἅμ' ἕπωμαι ̓Αχαιῶν ὅς τις ἄριστος
<hom.od 19.529>	μνᾶται ἐνὶ μεγάροισι, πορὼν ἀπερείσια ἕδνα.
<hom.od 19.530>	παῖς δ' ἐμὸς ἧος ἔην ἔτι νήπιος ἠδὲ χαλίφρων,
<hom.od 19.531>	γήμασθ' οὔ μ' εἴα πόσιος κατὰ δῶμα λιποῦσαν:
<hom.od 19.532>	νῦν δ' ὅτε δὴ μέγας ἐστὶ καὶ ἥβης μέτρον ἱκάνει,
<hom.od 19.533>	καὶ δή μ' ἀρᾶται πάλιν ἐλθέμεν ἐκ μεγάροιο,
<hom.od 19.534>	κτήσιος ἀσχαλόων, τήν οἱ κατέδουσιν ̓Αχαιοί.
<hom.od 19.535>	ἀλλ' ἄγε μοι τὸν ὄνειρον ὑπόκριναι καὶ ἄκουσον.
<hom.od 19.536>	χῆνές μοι κατὰ οἶκον ἐείκοσι πυρὸν ἔδουσιν
<hom.od 19.537>	ἐξ ὕδατος, καί τέ σφιν ἰαίνομαι εἰσορόωσα:
<hom.od 19.538>	ἐλθὼν δ' ἐξ ὄρεος μέγας αἰετὸς ἀγκυλοχείλης
<hom.od 19.539>	πᾶσι κατ' αὐχένας ἦξε καὶ ἔκτανεν: οἱ δ' ἐκέχυντο
<hom.od 19.540>	ἀθρόοι ἐν μεγάροις,  ὁ δ' ἐς αἰθέρα δῖαν ἀέρθη.
<hom.od 19.541>	αὐτὰρ ἐγὼ κλαῖον καὶ ἐκώκυον ἔν περ ὀνείρῳ,
<hom.od 19.542>	ἀμφὶ δ' ἔμ' ἠγερέθοντο ἐϋπλοκαμῖδες ̓Αχαιαί,
<hom.od 19.543>	οἴκτρ' ὀλοφυρομένην ὅ μοι αἰετὸς ἔκτανε χῆνας.
<hom.od 19.544>	ἂψ δ' ἐλθὼν κατ' ἄρ' ἕζετ' ἐπὶ προὔχοντι μελάθρῳ,
<hom.od 19.545>	φωνῇ δὲ βροτέῃ κατερήτυε φώνησέν τε:

<hom.od 19.546>	“‘θάρσει, ̓Ικαρίου κούρη τηλεκλειτοῖο:
<hom.od 19.547>	οὐκ ὄναρ, ἀλλ' ὕπαρ ἐσθλόν, ὅ τοι τετελεσμένον ἔσται.
<hom.od 19.548>	χῆνες μὲν μνηστῆρες, ἐγὼ δέ τοι αἰετὸς ὄρνις
<hom.od 19.549>	ἦα πάρος, νῦν αὖτε τεὸς πόσις εἰλήλουθα,
<hom.od 19.550>	ὃς πᾶσι μνηστῆρσιν ἀεικέα πότμον ἐφήσω.’

<hom.od 19.551>	“ὣς ἔφατ', αὐτὰρ ἐμὲ μελιηδὴς ὕπνος ἀνῆκε:
<hom.od 19.552>	παπτήνασα δὲ χῆνας ἐνὶ μεγάροισι νόησα
<hom.od 19.553>	πυρὸν ἐρεπτομένους παρὰ πύελον, ἧχι πάρος περ.”

<hom.od 19.554>	τὴν δ' ἀπαμειβόμενος προσέφη πολύμητις ̓Οδυσσεύς:
<hom.od 19.555>	“ὦ γύναι,  οὔ πως ἔστιν ὑποκρίνασθαι ὄνειρον
<hom.od 19.556>	ἄλλῃ ἀποκλίναντ', ἐπεὶ ἦ ῥά τοι αὐτὸς ̓Οδυσσεὺς
<hom.od 19.557>	πέφραδ' ὅπως τελέει: μνηστῆρσι δὲ φαίνετ' ὄλεθρος
<hom.od 19.558>	πᾶσι μάλ', οὐδέ κέ τις θάνατον καὶ κῆρας ἀλύξει.”

<hom.od 19.559>	τὸν δ' αὖτε προσέειπε περίφρων Πηνελόπεια:
<hom.od 19.560>	“ξεῖν',  ἦ τοι μὲν ὄνειροι ἀμήχανοι ἀκριτόμυθοι
<hom.od 19.561>	γίγνοντ', οὐδέ τι πάντα τελείεται ἀνθρώποισι.
<hom.od 19.562>	δοιαὶ γάρ τε πύλαι ἀμενηνῶν εἰσὶν ὀνείρων:
<hom.od 19.563>	αἱ μὲν γὰρ κεράεσσι τετεύχαται, αἱ δ' ἐλέφαντι:
<hom.od 19.564>	τῶν οἳ μέν κ' ἔλθωσι διὰ πριστοῦ ἐλέφαντος,
<hom.od 19.565>	οἵ ῥ' ἐλεφαίρονται,  ἔπε' ἀκράαντα φέροντες:
<hom.od 19.566>	οἱ δὲ διὰ ξεστῶν κεράων ἔλθωσι θύραζε,
<hom.od 19.567>	οἵ ῥ' ἔτυμα κραίνουσι, βροτῶν ὅτε κέν τις ἴδηται.
<hom.od 19.568>	ἀλλ' ἐμοὶ οὐκ ἐντεῦθεν ὀί̈ομαι αἰνὸν ὄνειρον
<hom.od 19.569>	ἐλθέμεν: ἦ κ' ἀσπαστὸν ἐμοὶ καὶ παιδὶ γένοιτο.
<hom.od 19.570>	ἄλλο δέ τοι ἐρέω,  σὺ δ' ἐνὶ φρεσὶ βάλλεο σῇσιν:
<hom.od 19.571>	ἥδε δὴ ἠὼς εἶσι δυσώνυμος, ἥ μ' ̓Οδυσῆος
<hom.od 19.572>	οἴκου ἀποσχήσει: νῦν γὰρ καταθήσω ἄεθλον,
<hom.od 19.573>	τοὺς πελέκεας, τοὺς κεῖνος ἐνὶ μεγάροισιν ἑοῖσιν
<hom.od 19.574>	ἵστασχ' ἑξείης, δρυόχους ὥς, δώδεκα πάντας:
<hom.od 19.575>	στὰς δ' ὅ γε πολλὸν ἄνευθε διαρρίπτασκεν ὀϊστόν.
<hom.od 19.576>	νῦν δὲ μνηστήρεσσιν ἄεθλον τοῦτον ἐφήσω:
<hom.od 19.577>	ὃς δέ κε ῥηί̈τατ' ἐντανύσῃ βιὸν ἐν παλάμῃσι
<hom.od 19.578>	καὶ διοϊστεύσῃ πελέκεων δυοκαίδεκα πάντων,
<hom.od 19.579>	τῷ κεν ἅμ' ἑσποίμην, νοσφισσαμένη τόδε δῶμα
<hom.od 19.580>	κουρίδιον, μάλα καλόν,  ἐνίπλειον βιότοιο:
<hom.od 19.581>	τοῦ ποτὲ μεμνήσεσθαι ὀί̈ομαι ἔν περ ὀνείρῳ.”

<hom.od 19.582>	τὴν δ' ἀπαμειβόμενος προσέφη πολύμητις ̓Οδυσσεύς
<hom.od 19.583>	“ὦ γύναι αἰδοίη Λαερτιάδεω ̓Οδυσῆος,
<hom.od 19.584>	μηκέτι νῦν ἀνάβαλλε δόμοις ἔνι τοῦτον ἄεθλον:
<hom.od 19.585>	πρὶν γάρ τοι πολύμητις ἐλεύσεται ἐνθάδ' ̓Οδυσσεύς,
<hom.od 19.586>	πρὶν τούτους τόδε τόξον ἐύ̈ξοον ἀμφαφόωντας
<hom.od 19.587>	νευρήν τ' ἐντανύσαι διοϊστεῦσαί τε σιδήρου.”

<hom.od 19.588>	τὸν δ' αὖτε προσέειπε περίφρων Πηνελόπεια:
<hom.od 19.589>	“εἴ κ' ἐθέλοις μοι, ξεῖνε, παρήμενος ἐν μεγάροισι
<hom.od 19.590>	τέρπειν, οὔ κέ μοι ὕπνος ἐπὶ βλεφάροισι χυθείη.
<hom.od 19.591>	ἀλλ' οὐ γάρ πως ἔστιν ἀύ̈πνους ἔμμεναι αἰεὶ
<hom.od 19.592>	ἀνθρώπους: ἐπὶ γάρ τοι ἑκάστῳ μοῖραν ἔθηκαν
<hom.od 19.593>	ἀθάνατοι θνητοῖσιν ἐπὶ ζείδωρον ἄρουραν.
<hom.od 19.594>	ἀλλ' ἦ τοι μὲν ἐγὼν ὑπερώϊον εἰσαναβᾶσα
<hom.od 19.595>	λέξομαι εἰς εὐνήν,  ἥ μοι στονόεσσα τέτυκται,
<hom.od 19.596>	αἰεὶ δάκρυς' ἐμοῖσι πεφυρμένη, ἐξ οὗ ̓Οδυσσεὺς
<hom.od 19.597>	ᾤχετ' ἐποψόμενος Κακοί̈λιον οὐκ ὀνομαστήν.
<hom.od 19.598>	ἔνθα κε λεξαίμην: σὺ δὲ λέξεο τῷδ' ἐνὶ οἴκῳ,
<hom.od 19.599>	ἢ χαμάδις στορέσας ἤ τοι κατὰ δέμνια θέντων.”

<hom.od 19.600>	ὣς εἰποῦς' ἀνέβαιν' ὑπερώϊα σιγαλόεντα,
<hom.od 19.601>	οὐκ οἴη, ἅμα τῇ γε καὶ ἀμφίπολοι κίον ἄλλαι.
<hom.od 19.602>	ἐς δ' ὑπερῷ' ἀναβᾶσα σὺν ἀμφιπόλοισι γυναιξὶ
<hom.od 19.603>	κλαῖεν ἔπειτ' ̓Οδυσῆα, φίλον πόσιν, ὄφρα οἱ ὕπνον
<hom.od 19.604>	ἡδὺν ἐπὶ βλεφάροισι βάλε γλαυκῶπις ̓Αθήνη.

<hom.od 20.1>	αὐτὰρ ὁ ἐν προδόμῳ εὐνάζετο δῖος ̓Οδυσσεύς:
<hom.od 20.2>	κὰμ μὲν ἀδέψητον βοέην στόρες', αὐτὰρ ὕπερθε
<hom.od 20.3>	κώεα πόλλ' ὀί̈ων, τοὺς ἱρεύεσκον ̓Αχαιοί:
<hom.od 20.4>	Εὐρυνόμη δ' ἄρ' ἐπὶ χλαῖναν βάλε κοιμηθέντι.
<hom.od 20.5>	ἔνθ' ̓Οδυσεὺς μνηστῆρσι κακὰ φρονέων ἐνὶ θυμῷ
<hom.od 20.6>	κεῖτ' ἐγρηγορόων: ταὶ δ' ἐκ μεγάροιο γυναῖκες
<hom.od 20.7>	ἤϊσαν, αἳ μνηστῆρσιν ἐμισγέσκοντο πάρος περ,
<hom.od 20.8>	ἀλλήλῃσι γέλω τε καὶ εὐφροσύνην παρέχουσαι.
<hom.od 20.9>	τοῦ δ' ὠρίνετο θυμὸς ἐνὶ στήθεσσι φίλοισι:
<hom.od 20.10>	πολλὰ δὲ μερμήριζε κατὰ φρένα καὶ κατὰ θυμόν,
<hom.od 20.11>	ἠὲ μεταί̈ξας θάνατον τεύξειεν ἑκάστῃ,
<hom.od 20.12>	ἦ ἔτ' ἐῷ μνηστῆρσιν ὑπερφιάλοισι μιγῆναι
<hom.od 20.13>	ὕστατα καὶ πύματα, κραδίη δέ οἱ ἔνδον ὑλάκτει.
<hom.od 20.14>	ὡς δὲ κύων ἀμαλῇσι περὶ σκυλάκεσσι βεβῶσα
<hom.od 20.15>	ἄνδρ' ἀγνοιήσας' ὑλάει μέμονέν τε μάχεσθαι,
<hom.od 20.16>	ὥς ῥα τοῦ ἔνδον ὑλάκτει ἀγαιομένου κακὰ ἔργα:
<hom.od 20.17>	στῆθος δὲ πλήξας κραδίην ἠνίπαπε μύθῳ:

<hom.od 20.18>	“τέτλαθι δή, κραδίη: καὶ κύντερον ἄλλο ποτ' ἔτλης.
<hom.od 20.19>	ἤματι τῷ ὅτε μοι μένος ἄσχετος ἤσθιε Κύκλωψ
<hom.od 20.20>	ἰφθίμους ἑτάρους: σὺ δ' ἐτόλμας,  ὄφρα σε μῆτις
<hom.od 20.21>	ἐξάγαγ' ἐξ ἄντροιο ὀϊόμενον θανέεσθαι.”

<hom.od 20.22>	ὣς ἔφατ', ἐν στήθεσσι καθαπτόμενος φίλον ἦτορ:
<hom.od 20.23>	τῷ δὲ μάλ' ἐν πείσῃ κραδίη μένε τετληυῖα
<hom.od 20.24>	νωλεμέως: ἀτὰρ αὐτὸς ἑλίσσετο ἔνθα καὶ ἔνθα.
<hom.od 20.25>	ὡς δ' ὅτε γαστέρ' ἀνὴρ πολέος πυρὸς αἰθομένοιο,
<hom.od 20.26>	ἐμπλείην κνίσης τε καὶ αἵματος, ἔνθα καὶ ἔνθα
<hom.od 20.27>	αἰόλλῃ, μάλα δ' ὦκα λιλαίεται ὀπτηθῆναι,
<hom.od 20.28>	ὣς ἄρ' ὅ γ' ἔνθα καὶ ἔνθα ἑλίσσετο, μερμηρίζων
<hom.od 20.29>	ὅππως δὴ μνηστῆρσιν ἀναιδέσι χεῖρας ἐφήσει
<hom.od 20.30>	μοῦνος ἐὼν πολέσι.  σχεδόθεν δέ οἱ ἦλθεν ̓Αθήνη
<hom.od 20.31>	οὐρανόθεν καταβᾶσα: δέμας δ' ἤϊκτο γυναικί:
<hom.od 20.32>	στῆ δ' ἄρ' ὑπὲρ κεφαλῆς καί μιν πρὸς μῦθον ἔειπε:

<hom.od 20.33>	“τίπτ' αὖτ' ἐγρήσσεις, πάντων περὶ κάμμορε φωτῶν;
<hom.od 20.34>	οἶκος μέν τοι ὅδ' ἐστί, γυνὴ δέ τοι ἥδ' ἐνὶ οἴκῳ
<hom.od 20.35>	καὶ, πάϊς,  οἷόν πού τις ἐέλδεται ἔμμεναι υἷα.”

<hom.od 20.36>	τὴν δ' ἀπαμειβόμενος προσέφη πολύμητις ̓Οδυσσεύς:
<hom.od 20.37>	“ναὶ δὴ ταῦτά γε πάντα, θεά, κατὰ μοῖραν ἔειπες:
<hom.od 20.38>	ἀλλά τί μοι τόδε θυμὸς ἐνὶ φρεσὶ μερμηρίζει,
<hom.od 20.39>	ὅππως δὴ μνηστῆρσιν ἀναιδέσι χεῖρας ἐφήσω,
<hom.od 20.40>	μοῦνος ἐών: οἱ δ' αἰὲν ἀολλέες ἔνδον ἔασι.
<hom.od 20.41>	πρὸς δ' ἔτι καὶ τόδε μεῖζον ἐνὶ φρεσὶ μερμηρίζω:
<hom.od 20.42>	εἴ περ γὰρ κτείναιμι Διός τε σέθεν τε ἕκητι,
<hom.od 20.43>	πῆ κεν ὑπεκπροφύγοιμι; τά σε φράζεσθαι ἄνωγα.”

<hom.od 20.44>	τὸν δ' αὖτε προσέειπε θεὰ γλαυκῶπις ̓Αθήνη:
<hom.od 20.45>	“σχέτλιε,  καὶ μέν τίς τε χερείονι πείθεθ' ἑταίρῳ,
<hom.od 20.46>	ὅς περ θνητός τ' ἐστὶ καὶ οὐ τόσα μήδεα οἶδεν:
<hom.od 20.47>	αὐτὰρ ἐγὼ θεός εἰμι, διαμπερὲς ἥ σε φυλάσσω
<hom.od 20.48>	ἐν πάντεσσι πόνοις. ἐρέω δέ τοι ἐξαναφανδόν:
<hom.od 20.49>	εἴ περ πεντήκοντα λόχοι μερόπων ἀνθρώπων
<hom.od 20.50>	νῶϊ περισταῖεν,  κτεῖναι μεμαῶτες ̓́Αρηϊ,
<hom.od 20.51>	καί κεν τῶν ἐλάσαιο βόας καὶ ἴφια μῆλα.
<hom.od 20.52>	ἀλλ' ἑλέτω σε καὶ ὕπνος: ἀνίη καὶ τὸ φυλάσσειν
<hom.od 20.53>	πάννυχον ἐγρήσσοντα, κακῶν δ' ὑποδύσεαι ἤδη.”

<hom.od 20.54>	ὣς φάτο, καί ῥά οἱ ὕπνον ἐπὶ βλεφάροισιν ἔχευεν,
<hom.od 20.55>	αὐτὴ δ' ἂψ ἐς ̓́Ολυμπον ἀφίκετο δῖα θεάων.

<hom.od 20.56>	εὖτε τὸν ὕπνος ἔμαρπτε, λύων μελεδήματα θυμοῦ,
<hom.od 20.57>	λυσιμελής, ἄλοχος δ' ἄρ' ἐπέγρετο κεδνὰ ἰδυῖα:
<hom.od 20.58>	κλαῖε δ' ἄρ' ἐν λέκτροισι καθεζομένη μαλακοῖσιν.
<hom.od 20.59>	αὐτὰρ ἐπεὶ κλαίουσα κορέσσατο ὃν κατὰ θυμόν,
<hom.od 20.60>	̓Αρτέμιδι πρώτιστον ἐπεύξατο δῖα γυναικῶν:

<hom.od 20.61>	“̓́Αρτεμι, πότνα θεά, θύγατερ Διός, αἴθε μοι ἤδη
<hom.od 20.62>	ἰὸν ἐνὶ στήθεσσι βαλοῦς' ἐκ θυμὸν ἕλοιο
<hom.od 20.63>	αὐτίκα νῦν, ἢ ἔπειτα μ' ἀναρπάξασα θύελλα
<hom.od 20.64>	οἴχοιτο προφέρουσα κατ' ἠερόεντα κέλευθα,
<hom.od 20.65>	ἐν προχοῇς δὲ βάλοι ἀψορρόου ̓Ωκεανοῖο.
<hom.od 20.66>	ὡς δ' ὅτε Πανδαρέου κούρας ἀνέλοντο θύελλαι:
<hom.od 20.67>	τῇσι τοκῆας μὲν φθῖσαν θεοί, αἱ δ' ἐλίποντο
<hom.od 20.68>	ὀρφαναὶ ἐν μεγάροισι, κόμισσε δὲ δῖ' ̓Αφροδίτη
<hom.od 20.69>	τυρῷ καὶ μέλιτι γλυκερῷ καὶ ἡδέϊ οἴνῳ:
<hom.od 20.70>	̔́Ηρη δ' αὐτῇσιν περὶ πασέων δῶκε γυναικῶν
<hom.od 20.71>	εἶδος καὶ πινυτήν, μῆκος δ' ἔπορ' ̓́Αρτεμις ἁγνή,
<hom.od 20.72>	ἔργα δ' ̓Αθηναίη δέδαε κλυτὰ ἐργάζεσθαι.
<hom.od 20.73>	εὖτ' ̓Αφροδίτη δῖα προσέστιχε μακρὸν ̓́Ολυμπον,
<hom.od 20.74>	κούρῃς αἰτήσουσα τέλος θαλεροῖο γάμοιο—
<hom.od 20.75>	ἐς Δία τερπικέραυνον,  ὁ γάρ τ' εὖ οἶδεν ἅπαντα,
<hom.od 20.76>	μοῖράν τ' ἀμμορίην τε καταθνητῶν ἀνθρώπων—
<hom.od 20.77>	τόφρα δὲ τὰς κούρας ἅρπυιαι ἀνηρείψαντο
<hom.od 20.78>	καί ῥ' ἔδοσαν στυγερῇσιν ἐρινύσιν ἀμφιπολεύειν:
<hom.od 20.79>	ὣς ἔμ' ἀϊστώσειαν ̓Ολύμπια δώματ' ἔχοντες,
<hom.od 20.80>	ἠέ μ' ἐϋπλόκαμος βάλοι ̓́Αρτεμις,  ὄφρ' ̓Οδυσῆα
<hom.od 20.81>	ὀσσομένη καὶ γαῖαν ὕπο στυγερὴν ἀφικοίμην,
<hom.od 20.82>	μηδέ τι χείρονος ἀνδρὸς ἐϋφραίνοιμι νόημα.
<hom.od 20.83>	ἀλλὰ τὸ μὲν καὶ ἀνεκτὸν ἔχει κακόν, ὁππότε κέν τις
<hom.od 20.84>	ἤματα μὲν κλαίῃ, πυκινῶς ἀκαχήμενος ἦτορ,
<hom.od 20.85>	νύκτας δ' ὕπνος ἔχῃσιν—ὁ γάρ τ' ἐπέλησεν ἁπάντων,
<hom.od 20.86>	ἐσθλῶν ἠδὲ κακῶν, ἐπεὶ ἄρ βλέφαρ' ἀμφικαλύψῃ—
<hom.od 20.87>	αὐτὰρ ἐμοὶ καὶ ὀνείρατ' ἐπέσσευεν κακὰ δαίμων.
<hom.od 20.88>	τῇδε γὰρ αὖ μοι νυκτὶ παρέδραθεν εἴκελος αὐτῷ,
<hom.od 20.89>	τοῖος ἐὼν οἷος ᾖεν ἅμα στρατῷ: αὐτὰρ ἐμὸν κῆρ
<hom.od 20.90>	χαῖρ',  ἐπεὶ οὐκ ἐφάμην ὄναρ ἔμμεναι, ἀλλ' ὕπαρ ἤδη.”

<hom.od 20.91>	ὣς ἔφατ', αὐτίκα δὲ χρυσόθρονος ἤλυθεν ̓Ηώς.
<hom.od 20.92>	τῆς δ' ἄρα κλαιούσης ὄπα σύνθετο δῖος ̓Οδυσσεύς:
<hom.od 20.93>	μερμήριζε δ' ἔπειτα, δόκησε δέ οἱ κατὰ θυμὸν
<hom.od 20.94>	ἤδη γιγνώσκουσα παρεστάμεναι κεφαλῆφι.
<hom.od 20.95>	χλαῖναν μὲν συνελὼν καὶ κώεα,  τοῖσιν ἐνεῦδεν,
<hom.od 20.96>	ἐς μέγαρον κατέθηκεν ἐπὶ θρόνου, ἐκ δὲ βοείην
<hom.od 20.97>	θῆκε θύραζε φέρων, Διὶ δ' εὔξατο χεῖρας ἀνασχών:

<hom.od 20.98>	“Ζεῦ πάτερ, εἴ μ' ἐθέλοντες ἐπὶ τραφερήν τε καὶ ὑγρὴν
<hom.od 20.99>	ἤγετ' ἐμὴν ἐς γαῖαν, ἐπεί μ' ἐκακώσατε λίην,
<hom.od 20.100>	φήμην τίς μοι φάσθω ἐγειρομένων ἀνθρώπων
<hom.od 20.101>	ἔνδοθεν, ἔκτοσθεν δὲ Διὸς τέρας ἄλλο φανήτω.”

<hom.od 20.102>	ὣς ἔφατ' εὐχόμενος: τοῦ δ' ἔκλυε μητίετα Ζεύς,
<hom.od 20.103>	αὐτίκα δ' ἐβρόντησεν ἀπ' αἰγλήεντος ̓Ολύμπου,
<hom.od 20.104>	ὑψόθεν ἐκ νεφέων: γήθησε δὲ δῖος ̓Οδυσσεύς.
<hom.od 20.105>	φήμην δ' ἐξ οἴκοιο γυνὴ προέηκεν ἀλετρὶς
<hom.od 20.106>	πλησίον, ἔνθ' ἄρα οἱ μύλαι ἥατο ποιμένι λαῶν,
<hom.od 20.107>	τῇσιν δώδεκα πᾶσαι ἐπερρώοντο γυναῖκες
<hom.od 20.108>	ἄλφιτα τεύχουσαι καὶ ἀλείατα, μυελὸν ἀνδρῶν.
<hom.od 20.109>	αἱ μὲν ἄρ' ἄλλαι εὗδον, ἐπεὶ κατὰ πυρὸν ἄλεσσαν,
<hom.od 20.110>	ἡ δὲ μί' οὔπω παύετ',  ἀφαυροτάτη δ' ἐτέτυκτο:
<hom.od 20.111>	ἥ ῥα μύλην στήσασα ἔπος φάτο, σῆμα ἄνακτι:

<hom.od 20.112>	“Ζεῦ πάτερ, ὅς τε θεοῖσι καὶ ἀνθρώποισιν ἀνάσσεις,
<hom.od 20.113>	ἦ μεγάλ' ἐβρόντησας ἀπ' οὐρανοῦ ἀστερόεντος,
<hom.od 20.114>	οὐδέ ποθι νέφος ἐστί: τέρας νύ τεῳ τόδε φαίνεις.
<hom.od 20.115>	κρῆνον νῦν καὶ ἐμοὶ δειλῇ ἔπος,  ὅττι κεν εἴπω:
<hom.od 20.116>	μνηστῆρες πύματόν τε καὶ ὕστατον ἤματι τῷδε
<hom.od 20.117>	ἐν μεγάροις ̓Οδυσῆος ἑλοίατο δαῖτ' ἐρατεινήν,
<hom.od 20.118>	οἳ δή μοι καμάτῳ θυμαλγέι: γούνατ' ἔλυσαν
<hom.od 20.119>	ἄλφιτα τευχούσῃ: νῦν ὕστατα δειπνήσειαν.”

<hom.od 20.120>	ὣς ἄρ' ἔφη,  χαῖρεν δὲ κλεηδόνι δῖος ̓Οδυσσεὺς
<hom.od 20.121>	Ζηνός τε βροντῇ: φάτο γὰρ τίσασθαι ἀλείτας.

<hom.od 20.122>	αἱ δ' ἄλλαι δμῳαὶ κατὰ δώματα κάλ' ̓Οδυσῆος
<hom.od 20.123>	ἀγρόμεναι ἀνέκαιον ἐπ' ἐσχάρῃ ἀκάματον πῦρ.
<hom.od 20.124>	Τηλέμαχος δ' εὐνῆθεν ἀνίστατο, ἰσόθεος φώς,
<hom.od 20.125>	εἵματα ἑσσάμενος: περὶ δὲ ξίφος ὀξὺ θέτ' ὤμῳ:
<hom.od 20.126>	ποσσὶ δ' ὑπὸ λιπαροῖσιν ἐδήσατο καλὰ πέδιλα,
<hom.od 20.127>	εἵλετο δ' ἄλκιμον ἔγχος, ἀκαχμένον ὀξέι: χαλκῷ:
<hom.od 20.128>	στῆ δ' ἄρ' ἐπ' οὐδὸν ἰών, πρὸς δ' Εὐρύκλειαν ἔειπε:

<hom.od 20.129>	“μαῖα φίλη, τὸν ξεῖνον ἐτιμήσασθ' ἐνὶ οἴκῳ
<hom.od 20.130>	εὐνῇ καὶ σίτῳ,  ἦ αὔτως κεῖται ἀκηδής;
<hom.od 20.131>	τοιαύτη γὰρ ἐμὴ μήτηρ, πινυτή περ ἐοῦσα:
<hom.od 20.132>	ἐμπλήγδην ἕτερόν γε τίει μερόπων ἀνθρώπων
<hom.od 20.133>	χείρονα, τὸν δέ τ' ἀρείον' ἀτιμήσας' ἀποπέμπει.”

<hom.od 20.134>	τὸν δ' αὖτε προσέειπε περίφρων Εὐρύκλεια:
<hom.od 20.135>	“οὐκ ἄν μιν νῦν,  τέκνον, ἀναίτιον αἰτιόῳο.
<hom.od 20.136>	οἶνον μὲν γὰρ πῖνε καθήμενος, ὄφρ' ἔθελ' αὐτός,
<hom.od 20.137>	σίτου δ' οὐκέτ' ἔφη πεινήμεναι: εἴρετο γάρ μιν.
<hom.od 20.138>	ἀλλ' ὅτε δὴ κοίτοιο καὶ ὕπνου μιμνήσκοιτο,
<hom.od 20.139>	ἡ μὲν δέμνι' ἄνωγεν ὑποστορέσαι δμῳῇσιν,
<hom.od 20.140>	αὐτὰρ ὅ γ',  ὥς τις πάμπαν ὀϊζυρὸς καὶ ἄποτμος,
<hom.od 20.141>	οὐκ ἔθελ' ἐν λέκτροισι καὶ ἐν ῥήγεσσι καθεύδειν,
<hom.od 20.142>	ἀλλ' ἐν ἀδεψήτῳ βοέῃ καὶ κώεσιν οἰῶν
<hom.od 20.143>	ἔδραθ' ἐνὶ προδόμῳ: χλαῖναν δ' ἐπιέσσαμεν ἡμεῖς.”

<hom.od 20.144>	ὣς φάτο, Τηλέμαχος δὲ διὲκ μεγάροιο βεβήκει
<hom.od 20.145>	ἔγχος ἔχων,  ἅμα τῷ γε δύω κύνες ἀργοὶ ἕποντο.
<hom.od 20.146>	βῆ δ' ἴμεν εἰς ἀγορὴν μετ' ἐϋκνήμιδας ̓Αχαιούς.
<hom.od 20.147>	ἡ δ' αὖτε δμῳῇσιν ἐκέκλετο δῖα γυναικῶν,
<hom.od 20.148>	Εὐρύκλει', ̓͂Ωπος θυγάτηρ Πεισηνορίδαο:

<hom.od 20.149>	“ἀγρεῖθ', αἱ μὲν δῶμα κορήσατε ποιπνύσασαι,
<hom.od 20.150>	ῥάσσατέ τ',  ἔν τε θρόνοις εὐποιήτοισι τάπητας
<hom.od 20.151>	βάλλετε πορφυρέους: αἱ δὲ σπόγγοισι τραπέζας
<hom.od 20.152>	πάσας ἀμφιμάσασθε, καθήρατε δὲ κρητῆρας
<hom.od 20.153>	καὶ δέπα ἀμφικύπελλα τετυγμένα: ταὶ δὲ μεθ' ὕδωρ
<hom.od 20.154>	ἔρχεσθε κρήνηνδε, καὶ οἴσετε θᾶσσον ἰοῦσαι.
<hom.od 20.155>	οὐ γὰρ δὴν μνηστῆρες ἀπέσσονται μεγάροιο,
<hom.od 20.156>	ἀλλὰ μάλ' ἦρι νέονται, ἐπεὶ καὶ πᾶσιν ἑορτή.”

<hom.od 20.157>	ὣς ἔφαθ', αἱ δ' ἄρα τῆς μάλα μὲν κλύον ἠδ' ἐπίθοντο.
<hom.od 20.158>	αἱ μὲν ἐείκοσι βῆσαν ἐπὶ κρήνην μελάνυδρον,
<hom.od 20.159>	αἱ δ' αὐτοῦ κατὰ δώματ' ἐπισταμένως πονέοντο.

<hom.od 20.160>	ἐς δ' ἦλθον δρηστῆρες ̓Αχαιῶν.  οἱ μὲν ἔπειτα
<hom.od 20.161>	εὖ καὶ ἐπισταμένως κέασαν ξύλα, ταὶ δὲ γυναῖκες
<hom.od 20.162>	ἦλθον ἀπὸ κρήνης: ἐπὶ δέ σφισιν ἦλθε συβώτης
<hom.od 20.163>	τρεῖς σιάλους κατάγων, οἳ ἔσαν μετὰ πᾶσιν ἄριστοι.
<hom.od 20.164>	καὶ τοὺς μέν ῥ' εἴασε καθ' ἕρκεα καλὰ νέμεσθαι,
<hom.od 20.165>	αὐτὸς δ' αὖτ' ̓Οδυσῆα προσηύδα μειλιχίοισι:

<hom.od 20.166>	“ξεῖν', ἦ ἄρ τί σε μᾶλλον ̓Αχαιοὶ εἰσορόωσιν,
<hom.od 20.167>	ἦέ ς' ἀτιμάζουσι κατὰ μέγαρ', ὡς τὸ πάρος περ;”

<hom.od 20.168>	τὸν δ' ἀπαμειβόμενος προσέφη πολυμήτις ̓Οδυσσεύς:
<hom.od 20.169>	“αἲ γὰρ δή, Εὔμαιε, θεοὶ τισαίατο λώβην,
<hom.od 20.170>	ἣν οἵδ' ὑβρίζοντες ἀτάσθαλα μηχανόωνται
<hom.od 20.171>	οἴκῳ ἐν ἀλλοτρίῳ, οὐδ' αἰδοῦς μοῖραν ἔχουσιν.”

<hom.od 20.172>	ὣς οἱ μὲν τοιαῦτα πρὸς ἀλλήλους ἀγόρευον,
<hom.od 20.173>	ἀγχίμολον δέ σφ' ἦλθε Μελάνθιος, αἰπόλος αἰγῶν.
<hom.od 20.174>	αἶγας ἄγων αἳ πᾶσι μετέρεπον αἰπολίοισι,
<hom.od 20.175>	δεῖπνον μνηστήρεσσι.  δύω δ' ἅμ' ἕποντο νομῆες.
<hom.od 20.176>	καὶ τὰς μὲν κατέδησεν ὑπ' αἰθούσῃ ἐριδούπῳ,
<hom.od 20.177>	αὐτὸς δ' αὖτ' ̓Οδυσῆα προσηύδα κερτομίοισι:

<hom.od 20.178>	“ξεῖν', ἔτι καὶ νῦν ἐνθάδ' ἀνιήσεις κατὰ δῶμα
<hom.od 20.179>	ἀνέρας αἰτίζων, ἀτὰρ οὐκ ἔξεισθα θύραζε;
<hom.od 20.180>	πάντως οὐκέτι νῶϊ διακρινέεσθαι ὀί̈ω
<hom.od 20.181>	πρὶν χειρῶν γεύσασθαι, ἐπεὶ σύ περ οὐ κατὰ κόσμον
<hom.od 20.182>	αἰτίζεις: εἰσὶν δὲ καὶ ἄλλαι δαῖτες ̓Αχαιῶν.”

<hom.od 20.183>	ὣς φάτο, τὸν δ' οὔ τι προσέφη πολύμητις ̓Οδυσσεύς,
<hom.od 20.184>	ἀλλ' ἀκέων κίνησε κάρη,  κακὰ βυσσοδομεύων.

<hom.od 20.185>	τοῖσι δ' ἐπὶ τρίτος ἦλθε Φιλοίτιος, ὄρχαμος ἀνδρῶν,
<hom.od 20.186>	βοῦν στεῖραν μνηστῆρσιν ἄγων καὶ πίονας αἶγας.
<hom.od 20.187>	πορθμῆες δ' ἄρα τούς γε διήγαγον, οἵ τε καὶ ἄλλους
<hom.od 20.188>	ἀνθρώπους πέμπουσιν, ὅτις σφέας εἰσαφίκηται.
<hom.od 20.189>	καὶ τὰ μὲν εὖ κατέδησεν ὑπ' αἰθούσῃ ἐριδούπῳ,
<hom.od 20.190>	αὐτὸς δ' αὖτ' ἐρέεινε συβώτην ἄγχι παραστάς:

<hom.od 20.191>	“τίς δὴ ὅδε ξεῖνος νέον εἰλήλουθε, συβῶτα,
<hom.od 20.192>	ἡμέτερον πρὸς δῶμα; τέων δ' ἐξ εὔχεται εἶναι
<hom.od 20.193>	ἀνδρῶν; ποῦ δέ νύ οἱ γενεὴ καὶ πατρὶς ἄρουρα;
<hom.od 20.194>	δύσμορος, ἦ τε ἔοικε δέμας βασιλῆϊ ἄνακτι:
<hom.od 20.195>	ἀλλὰ θεοὶ δυόωσι πολυπλάγκτους ἀνθρώπους,
<hom.od 20.196>	ὁππότε καὶ βασιλεῦσιν ἐπικλώσωνται ὀϊζύν.”

<hom.od 20.197>	ἦ καὶ δεξιτερῇ δειδίσκετο χειρὶ παραστάς,
<hom.od 20.198>	καί μιν φωνήσας ἔπεα πτερόεντα προσηύδα:

<hom.od 20.199>	“χαῖρε, πάτερ ὦ ξεῖνε: γένοιτό τοι ἔς περ ὀπίσσω
<hom.od 20.200>	ὄλβος: ἀτὰρ μὲν νῦν γε κακοῖς ἔχεαι πολέεσσι.
<hom.od 20.201>	Ζεῦ πάτερ, οὔ τις σεῖο θεῶν ὀλοώτερος ἄλλος:
<hom.od 20.202>	οὐκ ἐλεαίρεις ἄνδρας, ἐπὴν δὴ γείνεαι αὐτός,
<hom.od 20.203>	μισγέμεναι κακότητι καὶ ἄλγεσι λευγαλέοισιν.
<hom.od 20.204>	ἴδιον, ὡς ἐνόησα, δεδάκρυνται δέ μοι ὄσσε
<hom.od 20.205>	μνησαμένῳ ̓Οδυσῆος,  ἐπεὶ καὶ κεῖνον ὀί̈ω
<hom.od 20.206>	τοιάδε λαίφε' ἔχοντα κατ' ἀνθρώπους ἀλάλησθαι,
<hom.od 20.207>	εἴ που ἔτι ζώει καὶ ὁρᾷ φάος ἠελίοιο.
<hom.od 20.208>	εἰ δ' ἤδη τέθνηκε καὶ εἰν ̓Αί̈δαο δόμοισιν,
<hom.od 20.209>	ὤ μοι ἔπειτ' ̓Οδυσῆος ἀμύμονος, ὅς μ' ἐπὶ βουσὶν
<hom.od 20.210>	εἷς' ἔτι τυτθὸν ἐόντα Κεφαλλήνων ἐνὶ δήμῳ.
<hom.od 20.211>	νῦν δ' αἱ μὲν γίγνονται ἀθέσφατοι, οὐδέ κεν ἄλλως
<hom.od 20.212>	ἀνδρί γ' ὑποσταχύοιτο βοῶν γένος εὐρυμετώπων:
<hom.od 20.213>	τὰς δ' ἄλλοι με κέλονται ἀγινέμεναί σφισιν αὐτοῖς
<hom.od 20.214>	ἔδμεναι: οὐδέ τι παιδὸς ἐνὶ μεγάροις ἀλέγουσιν,
<hom.od 20.215>	οὐδ' ὄπιδα τρομέουσι θεῶν: μεμάασι γὰρ ἤδη
<hom.od 20.216>	κτήματα δάσσασθαι δὴν οἰχομένοιο ἄνακτος.
<hom.od 20.217>	αὐτὰρ ἐμοὶ τόδε θυμὸς ἐνὶ στήθεσσι φίλοισι
<hom.od 20.218>	πόλλ' ἐπιδινεῖται: μάλα μὲν κακὸν υἷος ἐόντος
<hom.od 20.219>	ἄλλων δῆμον ἱκέσθαι ἰόντ' αὐτῇσι βόεσσιν,
<hom.od 20.220>	ἄνδρας ἐς ἀλλοδαπούς: τὸ δὲ ῥίγιον,  αὖθι μένοντα
<hom.od 20.221>	βουσὶν ἐπ' ἀλλοτρίῃσι καθήμενον ἄλγεα πάσχειν.
<hom.od 20.222>	καί κεν δὴ πάλαι ἄλλον ὑπερμενέων βασιλήων
<hom.od 20.223>	ἐξικόμην φεύγων, ἐπεὶ οὐκέτ' ἀνεκτὰ πέλονται:
<hom.od 20.224>	ἀλλ' ἔτι τὸν δύστηνον ὀί̈ομαι, εἴ ποθεν ἐλθὼν
<hom.od 20.225>	ἀνδρῶν μνηστήρων σκέδασιν κατὰ δώματα θείῃ.”

<hom.od 20.226>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 20.227>	“βουκόλ', ἐπεὶ οὔτε κακῷ οὔτ' ἄφρονι φωτὶ ἔοικας,
<hom.od 20.228>	γιγνώσκω δὲ καὶ αὐτὸς ὅ τοι πινυτὴ φρένας ἵκει,
<hom.od 20.229>	τοὔνεκά τοι ἐρέω καὶ ἐπὶ μέγαν ὅρκον ὀμοῦμαι:
<hom.od 20.230>	ἴστω νῦν Ζεὺς πρῶτα θεῶν ξενίη τε τράπεζα
<hom.od 20.231>	ἱστίη τ' ̓Οδυσῆος ἀμύμονος, ἣν ἀφικάνω,
<hom.od 20.232>	ἦ σέθεν ἐνθάδ' ἐόντος ἐλεύσεται οἴκαδ' ̓Οδυσσεύς:
<hom.od 20.233>	σοῖσιν δ' ὀφθαλμοῖσιν ἐπόψεαι, αἴ κ' ἐθέλῃσθα,
<hom.od 20.234>	κτεινομένους μνηστῆρας, οἳ ἐνθάδε κοιρανέουσιν.”
<hom.od 20.235>	τὸν δ' αὖτε προσέειπε βοῶν ἐπιβουκόλος ἀνήρ:
<hom.od 20.236>	“αἲ γὰρ τοῦτο, ξεῖνε, ἔπος τελέσειε Κρονίων:
<hom.od 20.237>	γνοίης χ' οἵη ἐμὴ δύναμις καὶ χεῖρες ἕπονται.”

<hom.od 20.238>	ὣς δ' αὔτως Εὔμαιος ἐπεύξατο πᾶσι θεοῖσι
<hom.od 20.239>	νοστῆσαι ̓Οδυσῆα πολύφρονα ὅνδε δόμονδε.

<hom.od 20.240>	ὣς οἱ μὲν τοιαῦτα πρὸς ἀλλήλους ἀγόρευον,
<hom.od 20.241>	μνηστῆρες δ' ἄρα Τηλεμάχῳ θάνατόν τε μόρον τε
<hom.od 20.242>	ἤρτυον: αὐτὰρ ὁ τοῖσιν ἀριστερὸς ἤλυθεν ὄρνις,
<hom.od 20.243>	αἰετὸς ὑψιπέτης, ἔχε δὲ τρήρωνα πέλειαν.
<hom.od 20.244>	τοῖσιν δ' ̓Αμφίνομος ἀγορήσατο καὶ μετέειπεν:

<hom.od 20.245>	“ὦ φίλοι,  οὐχ ἡμῖν συνθεύσεται ἥδε γε βουλή,
<hom.od 20.246>	Τηλεμάχοιο φόνος: ἀλλὰ μνησώμεθα δαιτός.”

<hom.od 20.247>	ὣς ἔφατ' ̓Αμφίνομος, τοῖσιν δ' ἐπιήνδανε μῦθος.
<hom.od 20.248>	ἐλθόντες δ' ἐς δώματ' ̓Οδυσσῆος θείοιο
<hom.od 20.249>	χλαίνας μὲν κατέθεντο κατὰ κλισμούς τε θρόνους τε,
<hom.od 20.250>	οἱ δ' ἱέρευον ὄϊς μεγάλους καὶ πίονας αἶγας,
<hom.od 20.251>	ἵρευον δὲ σύας σιάλους καὶ βοῦν ἀγελαίην:
<hom.od 20.252>	σπλάγχνα δ' ἄρ' ὀπτήσαντες ἐνώμων, ἐν δέ τε οἶνον
<hom.od 20.253>	κρητῆρσιν κερόωντο: κύπελλα δὲ νεῖμε συβώτης.
<hom.od 20.254>	σῖτον δέ σφ' ἐπένειμε Φιλοίτιος, ὄρχαμος ἀνδρῶν,
<hom.od 20.255>	καλοῖς ἐν κανέοισιν,  ἐῳνοχόει δὲ Μελανθεύς.
<hom.od 20.256>	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.

<hom.od 20.257>	Τηλέμαχος δ' ̓Οδυσῆα καθίδρυε, κέρδεα νωμῶν,
<hom.od 20.258>	ἐντὸς ἐϋσταθέος μεγάρου, παρὰ λάϊνον οὐδόν,
<hom.od 20.259>	δίφρον ἀεικέλιον καταθεὶς ὀλίγην τε τράπεζαν:
<hom.od 20.260>	πὰρ δ' ἐτίθει σπλάγχνων μοίρας,  ἐν δ' οἶνον ἔχευεν
<hom.od 20.261>	ἐν δέπαϊ χρυσέῳ, καί μιν πρὸς μῦθον ἔειπεν:

<hom.od 20.262>	“ἐνταυθοῖ νῦν ἧσο μετ' ἀνδράσιν οἰνοποτάζων:
<hom.od 20.263>	κερτομίας δέ τοι αὐτὸς ἐγὼ καὶ χεῖρας ἀφέξω
<hom.od 20.264>	πάντων μνηστήρων, ἐπεὶ οὔ τοι δήμιός ἐστιν
<hom.od 20.265>	οἶκος ὅδ',  ἀλλ' ̓Οδυσῆος, ἐμοὶ δ' ἐκτήσατο κεῖνος.
<hom.od 20.266>	ὑμεῖς δέ, μνηστῆρες, ἐπίσχετε θυμὸν ἐνιπῆς
<hom.od 20.267>	καὶ χειρῶν, ἵνα μή τις ἔρις καὶ νεῖκος ὄρηται.”

<hom.od 20.268>	ὣς ἔφαθ', οἱ δ' ἄρα πάντες ὀδὰξ ἐν χείλεσι φύντες
<hom.od 20.269>	Τηλέμαχον θαύμαζον, ὃ θαρσαλέως ἀγόρευε.
<hom.od 20.270>	τοῖσιν δ' ̓Αντίνοος μετέφη,  Εὐπείθεος υἱός:

<hom.od 20.271>	“καὶ χαλεπόν περ ἐόντα δεχώμεθα μῦθον, ̓Αχαιοί,
<hom.od 20.272>	Τηλεμάχου: μάλα δ' ἧμιν ἀπειλήσας ἀγορεύει.
<hom.od 20.273>	οὐ γὰρ Ζεὺς εἴασε Κρονίων: τῷ κέ μιν ἤδη
<hom.od 20.274>	παύσαμεν ἐν μεγάροισι, λιγύν περ ἐόντ' ἀγορητήν.”

<hom.od 20.275>	ὣς ἔφατ' ̓Αντίνοος: ὁ δ' ἄρ' οὐκ ἐμπάζετο μύθων.
<hom.od 20.276>	κήρυκες δ' ἀνὰ ἄστυ θεῶν ἱερὴν ἑκατόμβην
<hom.od 20.277>	ἦγον: τοὶ δ' ἀγέροντο κάρη κομόωντες ̓Αχαιοὶ
<hom.od 20.278>	ἄλσος ὕπο σκιερὸν ἑκατηβόλου ̓Απόλλωνος.

<hom.od 20.279>	οἱ δ' ἐπεὶ ὤπτησαν κρέ' ὑπέρτερα καὶ ἐρύσαντο,
<hom.od 20.280>	μοίρας δασσάμενοι δαίνυντ' ἐρικυδέα δαῖτα:
<hom.od 20.281>	πὰρ δ' ἄρ' ̓Οδυσσῆϊ μοῖραν θέσαν οἳ πονέοντο
<hom.od 20.282>	ἴσην, ὡς αὐτοί περ ἐλάγχανον: ὣς γὰρ ἀνώγει
<hom.od 20.283>	Τηλέμαχος, φίλος υἱὸς ̓Οδυσσῆος θείοιο.

<hom.od 20.284>	μνηστῆρας δ' οὐ πάμπαν ἀγήνορας εἴα ̓Αθήνη
<hom.od 20.285>	λώβης ἴσχεσθαι θυμαλγέος,  ὄφρ' ἔτι μᾶλλον
<hom.od 20.286>	δύη ἄχος κραδίην Λαερτιάδην ̓Οδυσῆα.
<hom.od 20.287>	ἦν δέ τις ἐν μνηστῆρσιν ἀνὴρ ἀθεμίστια εἰδώς,
<hom.od 20.288>	Κτήσιππος δ' ὄνομ' ἔσκε, Σάμῃ δ' ἐνὶ οἰκία ναῖεν:
<hom.od 20.289>	ὃς δή τοι κτεάτεσσι πεποιθὼς θεσπεσίοισι
<hom.od 20.290>	μνάσκετ' ̓Οδυσσῆος δὴν οἰχομένοιο δάμαρτα.
<hom.od 20.291>	ὅς ῥα τότε μνηστῆρσιν ὑπερφιάλοισι μετηύδα:

<hom.od 20.292>	“κέκλυτέ μευ, μνηστῆρες ἀγήνορες, ὄφρα τι εἴπω:
<hom.od 20.293>	μοῖραν μὲν δὴ ξεῖνος ἔχει πάλαι, ὡς ἐπέοικεν,
<hom.od 20.294>	ἴσην: οὐ γὰρ καλὸν ἀτέμβειν οὐδὲ δίκαιον
<hom.od 20.295>	ξείνους Τηλεμάχου,  ὅς κεν τάδε δώμαθ' ἵκηται.
<hom.od 20.296>	ἀλλ' ἄγε οἱ καὶ ἐγὼ δῶ ξείνιον, ὄφρα καὶ αὐτὸς
<hom.od 20.297>	ἠὲ λοετροχόῳ δώῃ γέρας ἠέ τῳ ἄλλῳ
<hom.od 20.298>	δμώων, οἳ κατὰ δώματ' ̓Οδυσσῆος θείοιο.”

<hom.od 20.299>	ὣς εἰπὼν ἔρριψε βοὸς πόδα χειρὶ παχείῃ.
<hom.od 20.300>	κείμενον ἐκ κανέοιο λαβών: ὁ δ' ἀλεύατ' ̓Οδυσσεὺς
<hom.od 20.301>	ἦκα παρακλίνας κεφαλήν, μείδησε δὲ θυμῷ
<hom.od 20.302>	σαρδάνιον μάλα τοῖον: ὁ δ' εὔδμητον βάλε τοῖχον.
<hom.od 20.303>	Κτήσιππον δ' ἄρα Τηλέμαχος ἠνίπαπε μύθῳ:

<hom.od 20.304>	“Κτήσιππ', ἦ μάλα τοι τόδε κέρδιον ἔπλετο θυμῷ:
<hom.od 20.305>	οὐκ ἔβαλες τὸν ξεῖνον: ἀλεύατο γὰρ βέλος αὐτός.
<hom.od 20.306>	ἦ γάρ κέν σε μέσον βάλον ἔγχεϊ ὀξυόεντι,
<hom.od 20.307>	καί κέ τοι ἀντὶ γάμοιο πατὴρ τάφον ἀμφεπονεῖτο
<hom.od 20.308>	ἐνθάδε. τῷ μή τίς μοι ἀεικείας ἐνὶ οἴκῳ
<hom.od 20.309>	φαινέτω: ἤδη γὰρ νοέω καὶ οἶδα ἕκαστα,
<hom.od 20.310>	ἐσθλά τε καὶ τὰ χέρηα: πάρος δ' ἔτι νήπιος ἦα.
<hom.od 20.311>	ἀλλ' ἔμπης τάδε μὲν καὶ τέτλαμεν εἰσορόωντες,
<hom.od 20.312>	μήλων σφαζομένων οἴνοιό τε πινομένοιο
<hom.od 20.313>	καὶ σίτου: χαλεπὸν γὰρ ἐρυκακέειν ἕνα πολλούς.
<hom.od 20.314>	ἀλλ' ἄγε μηκέτι μοι κακὰ ῥέζετε δυσμενέοντες:
<hom.od 20.315>	εἰ δ' ἤδη μ' αὐτὸν κτεῖναι μενεαίνετε χαλκῷ,
<hom.od 20.316>	καί κε τὸ βουλοίμην, καί κεν πολὺ κέρδιον εἴη
<hom.od 20.317>	τεθνάμεν ἢ τάδε γ' αἰὲν ἀεικέα ἔργ' ὁράασθαι,
<hom.od 20.318>	ξείνους τε στυφελιζομένους δμῳάς τε γυναῖκας
<hom.od 20.319>	ῥυστάζοντας ἀεικελίως κατὰ δώματα καλά.”

<hom.od 20.320>	ὣς ἔφαθ',  οἱ δ' ἄρα πάντες ἀκὴν ἐγένοντο σιωπῇ:
<hom.od 20.321>	ὀψὲ δὲ δὴ μετέειπε Δαμαστορίδης ̓Αγέλαος:

<hom.od 20.322>	“ὦ φίλοι, οὐκ ἂν δή τις ἐπὶ ῥηθέντι δικαίῳ
<hom.od 20.323>	ἀντιβίοις ἐπέεσσι καθαπτόμενος χαλεπαίνοι:
<hom.od 20.324>	μήτε τι τὸν ξεῖνον στυφελίζετε μήτε τιν' ἄλλον
<hom.od 20.325>	δμώων,  οἳ κατὰ δώματ' ̓Οδυσσῆος θείοιο.
<hom.od 20.326>	Τηλεμάχῳ δέ κε μῦθον ἐγὼ καὶ μητέρι φαίην
<hom.od 20.327>	ἤπιον, εἴ σφωϊν κραδίῃ ἅδοι ἀμφοτέροιϊν.
<hom.od 20.328>	ὄφρα μὲν ὑμῖν θυμὸς ἐνὶ στήθεσσιν ἐώλπει
<hom.od 20.329>	νοστήσειν ̓Οδυσῆα πολύφρονα ὅνδε δόμονδε,
<hom.od 20.330>	τόφρ' οὔ τις νέμεσις μενέμεν τ' ἦν ἰσχέμεναί τε
<hom.od 20.331>	μνηστῆρας κατὰ δώματ', ἐπεὶ τόδε κέρδιον ἦεν,
<hom.od 20.332>	εἰ νόστης' ̓Οδυσεὺς καὶ ὑπότροπος ἵκετο δῶμα:
<hom.od 20.333>	νῦν δ' ἤδη τόδε δῆλον, ὅ τ' οὐκέτι νόστιμός ἐστιν.
<hom.od 20.334>	ἀλλ' ἄγε, σῇ τάδε μητρὶ παρεζόμενος κατάλεξον,
<hom.od 20.335>	γήμασθ' ὅς τις ἄριστος ἀνὴρ καὶ πλεῖστα πόρῃσιν,
<hom.od 20.336>	ὄφρα σὺ μὲν χαίρων πατρώϊα πάντα νέμηαι,
<hom.od 20.337>	ἔσθων καὶ πίνων, ἡ δ' ἄλλου δῶμα κομίζῃ.”

<hom.od 20.338>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 20.339>	“οὐ μὰ Ζῆν', ̓Αγέλαε, καὶ ἄλγεα πατρὸς ἐμοῖο,
<hom.od 20.340>	ὅς που τῆλ' ̓Ιθάκης ἢ ἔφθιται ἢ ἀλάληται,
<hom.od 20.341>	οὔ τι διατρίβω μητρὸς γάμον, ἀλλὰ κελεύω
<hom.od 20.342>	γήμασθ' ᾧ κ' ἐθέλῃ, ποτὶ δ' ἄσπετα δῶρα δίδωμι.
<hom.od 20.343>	αἰδέομαι δ' ἀέκουσαν ἀπὸ μεγάροιο δίεσθαι
<hom.od 20.344>	μύθῳ ἀναγκαίῳ: μὴ τοῦτο θεὸς τελέσειεν.”

<hom.od 20.345>	ὣς φάτο Τηλέμαχος: μνηστῆρσι δὲ Παλλὰς ̓Αθήνη
<hom.od 20.346>	ἄσβεστον γέλω ὦρσε,  παρέπλαγξεν δὲ νόημα.
<hom.od 20.347>	οἱ δ' ἤδη γναθμοῖσι γελοίων ἀλλοτρίοισιν,
<hom.od 20.348>	αἱμοφόρυκτα δὲ δὴ κρέα ἤσθιον: ὄσσε δ' ἄρα σφέων
<hom.od 20.349>	δακρυόφιν πίμπλαντο, γόον δ' ὠί̈ετο θυμός.
<hom.od 20.350>	τοῖσι δὲ καὶ μετέειπε Θεοκλύμενος θεοειδής:

<hom.od 20.351>	“ἆ δειλοί, τί κακὸν τόδε πάσχετε; νυκτὶ μὲν ὑμέων
<hom.od 20.352>	εἰλύαται κεφαλαί τε πρόσωπά τε νέρθε τε γοῦνα.
<hom.od 20.353>	οἰμωγὴ δὲ δέδηε, δεδάκρυνται δὲ παρειαί,
<hom.od 20.354>	αἵματι δ' ἐρράδαται τοῖχοι καλαί τε μεσόδμαι:
<hom.od 20.355>	εἰδώλων δὲ πλέον πρόθυρον,  πλείη δὲ καὶ αὐλή,
<hom.od 20.356>	ἱεμένων ̓́Ερεβόσδε ὑπὸ ζόφον: ἠέλιος δὲ
<hom.od 20.357>	οὐρανοῦ ἐξαπόλωλε, κακὴ δ' ἐπιδέδρομεν ἀχλύς.”

<hom.od 20.358>	ὣς ἔφαθ', οἱ δ' ἄρα πάντες ἐπ' αὐτῷ ἡδὺ γέλασσαν.
<hom.od 20.359>	τοῖσιν δ' Εὐρύμαχος, Πολύβου πάϊς, ἦρχ' ἀγορεύειν:

<hom.od 20.360>	“ἀφραίνει ξεῖνος νέον ἄλλοθεν εἰληλουθώς.
<hom.od 20.361>	ἀλλά μιν αἶψα, νέοι, δόμου ἐκπέμψασθε θύραζε
<hom.od 20.362>	εἰς ἀγορὴν ἔρχεσθαι, ἐπεὶ τάδε νυκτὶ ἐί̈σκει.”

<hom.od 20.363>	τὸν δ' αὖτε προσέειπε Θεοκλύμενος θεοειδής:
<hom.od 20.364>	“Εὐρύμαχ', οὔ τί ς' ἄνωγα ἐμοὶ πομπῆας ὀπάζειν:
<hom.od 20.365>	εἰσί μοι ὀφθαλμοί τε καὶ οὔατα καὶ πόδες ἄμφω
<hom.od 20.366>	καὶ νόος ἐν στήθεσσι τετυγμένος οὐδὲν ἀεικής.
<hom.od 20.367>	τοῖς ἔξειμι θύραζε, ἐπεὶ νοέω κακὸν ὔμμιν
<hom.od 20.368>	ἐρχόμενον, τό κεν οὔ τις ὑπεκφύγοι οὐδ' ἀλέαιτο
<hom.od 20.369>	μνηστήρων, οἳ δῶμα κάτ' ἀντιθέου ̓Οδυσῆος
<hom.od 20.370>	ἀνέρας ὑβρίζοντες ἀτάσθαλα μηχανάασθε.”

<hom.od 20.371>	ὣς εἰπὼν ἐξῆλθε δόμων εὖ ναιεταόντων,
<hom.od 20.372>	ἵκετο δ' ἐς Πείραιον, ὅ μιν πρόφρων ὑπέδεκτο.
<hom.od 20.373>	μνηστῆρες δ' ἄρα πάντες ἐς ἀλλήλους ὁρόωντες
<hom.od 20.374>	Τηλέμαχον ἐρέθιζον, ἐπὶ ξείνοις γελόωντες:
<hom.od 20.375>	ὧδε δέ τις εἴπεσκε νέων ὑπερηνορεόντων:

<hom.od 20.376>	“Τηλέμαχ', οὔ τις σεῖο κακοξεινώτερος ἄλλος:
<hom.od 20.377>	οἷον μέν τινα τοῦτον ἔχεις ἐπίμαστον ἀλήτην,
<hom.od 20.378>	σίτου καὶ οἴνου κεχρημένον, οὐδέ τι ἔργων
<hom.od 20.379>	ἔμπαιον οὐδὲ βίης, ἀλλ' αὔτως ἄχθος ἀρούρης.
<hom.od 20.380>	ἄλλος δ' αὖτέ τις οὗτος ἀνέστη μαντεύεσθαι.
<hom.od 20.381>	ἀλλ' εἴ μοί τι πίθοιο, τό κεν πολὺ κέρδιον εἴη:
<hom.od 20.382>	τοὺς ξείνους ἐν νηὶ̈ πολυκληῖ̈δι βαλόντες
<hom.od 20.383>	ἐς Σικελοὺς πέμψωμεν, ὅθεν κέ τοι ἄξιον ἄλφοι.”

<hom.od 20.384>	ὣς ἔφασαν μνηστῆρες: ὁ δ' οὐκ ἐμπάζετο μύθων,
<hom.od 20.385>	ἀλλ' ἀκέων πατέρα προσεδέρκετο,  δέγμενος αἰεί,
<hom.od 20.386>	ὁππότε δὴ μνηστῆρσιν ἀναιδέσι χεῖρας ἐφήσει.

<hom.od 20.387>	ἡ δὲ κατ' ἄντηστιν θεμένη περικαλλέα δίφρον
<hom.od 20.388>	κούρη ̓Ικαρίοιο, περίφρων Πηνελόπεια,
<hom.od 20.389>	ἀνδρῶν ἐν μεγάροισιν ἑκάστου μῦθον ἄκουεν.
<hom.od 20.390>	δεῖπνον μὲν γάρ τοί γε γελοίωντες τετύκοντο
<hom.od 20.391>	ἡδὺ τε καὶ μενοεικές, ἐπεὶ μάλα πόλλ' ἱέρευσαν:
<hom.od 20.392>	δόρπου δ' οὐκ ἄν πως ἀχαρίστερον ἄλλο γένοιτο,
<hom.od 20.393>	οἷον δὴ τάχ' ἔμελλε θεὰ καὶ καρτερὸς ἀνὴρ
<hom.od 20.394>	θησέμεναι: πρότεροι γὰρ ἀεικέα μηχανόωντο.

<hom.od 21.1>	τῇ δ' ἄρ' ἐπὶ φρεσὶ θῆκε θεὰ γλαυκῶπις ̓Αθήνη,
<hom.od 21.2>	κούρῃ ̓Ικαρίοιο, περίφρονι Πηνελοπείῃ,
<hom.od 21.3>	τόξον μνηστήρεσσι θέμεν πολιόν τε σίδηρον
<hom.od 21.4>	ἐν μεγάροις ̓Οδυσῆος, ἀέθλια καὶ φόνου ἀρχήν.
<hom.od 21.5>	κλίμακα δ' ὑψηλὴν προσεβήσετο οἷο δόμοιο,
<hom.od 21.6>	εἵλετο δὲ κληῖ̈δ' εὐκαμπέα χειρὶ παχείῃ
<hom.od 21.7>	καλὴν χαλκείην: κώπη δ' ἐλέφαντος ἐπῆεν.
<hom.od 21.8>	βῆ δ' ἴμεναι θάλαμόνδε σὺν ἀμφιπόλοισι γυναιξὶν
<hom.od 21.9>	ἔσχατον: ἔνθα δέ οἱ κειμήλια κεῖτο ἄνακτος,
<hom.od 21.10>	χαλκός τε χρυσός τε πολύκμητός τε σίδηρος.
<hom.od 21.11>	ἔνθα δὲ τόξον κεῖτο παλίντονον ἠδὲ φαρέτρη
<hom.od 21.12>	ἰοδόκος, πολλοὶ δ' ἔνεσαν στονόεντες ὀϊστοί,
<hom.od 21.13>	δῶρα τά οἱ ξεῖνος Λακεδαίμονι δῶκε τυχήσας
<hom.od 21.14>	̓́Ιφιτος Εὐρυτίδης, ἐπιείκελος ἀθανάτοισι.
<hom.od 21.15>	τὼ δ' ἐν Μεσσήνῃ ξυμβλήτην ἀλλήλοιϊν
<hom.od 21.16>	οἴκῳ ἐν ̓Ορτιλόχοιο δαί̈φρονος. ἦ τοι ̓Οδυσσεὺς
<hom.od 21.17>	ἦλθε μετὰ χρεῖος, τό ῥά οἱ πᾶς δῆμος ὄφελλε:
<hom.od 21.18>	μῆλα γὰρ ἐξ ̓Ιθάκης Μεσσήνιοι ἄνδρες ἄειραν
<hom.od 21.19>	νηυσὶ πολυκλήϊσι τριηκόσι' ἠδὲ νομῆας.
<hom.od 21.20>	τῶν ἕνεκ' ἐξεσίην πολλὴν ὁδὸν ἦλθεν ̓Οδυσσεὺς
<hom.od 21.21>	παιδνὸς ἐών: πρὸ γὰρ ἧκε πατὴρ ἄλλοι τε γέροντες.
<hom.od 21.22>	̓́Ιφιτος αὖθ' ἵππους διζήμενος, αἵ οἱ ὄλοντο
<hom.od 21.23>	δώδεκα θήλειαι, ὑπὸ δ' ἡμίονοι ταλαεργοί:
<hom.od 21.24>	αἳ δή οἱ καὶ ἔπειτα φόνος καὶ μοῖρα γένοντο,
<hom.od 21.25>	ἐπεὶ δὴ Διὸς υἱὸν ἀφίκετο καρτερόθυμον,
<hom.od 21.26>	φῶθ' ̔Ηρακλῆα, μεγάλων ἐπιίστορα ἔργων,
<hom.od 21.27>	ὅς μιν ξεῖνον ἐόντα κατέκτανεν ᾧ ἐνὶ οἴκῳ,
<hom.od 21.28>	σχέτλιος, οὐδὲ θεῶν ὄπιν ᾐδέσατ' οὐδὲ τράπεζαν,
<hom.od 21.29>	τὴν ἥν οἱ παρέθηκεν: ἔπειτα δὲ πέφνε καὶ αὐτόν,
<hom.od 21.30>	ἵππους δ' αὐτὸς ἔχε κρατερώνυχας ἐν μεγάροισι.
<hom.od 21.31>	τὰς ἐρέων ̓Οδυσῆϊ συνήντετο, δῶκε δὲ τόξον,
<hom.od 21.32>	τὸ πρὶν μέν ῥ' ἐφόρει μέγας Εὔρυτος, αὐτὰρ ὁ παιδὶ
<hom.od 21.33>	κάλλιπ' ἀποθνῄσκων ἐν δώμασιν ὑψηλοῖσι.
<hom.od 21.34>	τῷ δ' ̓Οδυσεὺς ξίφος ὀξὺ καὶ ἄλκιμον ἔγχος ἔδωκεν,
<hom.od 21.35>	ἀρχὴν ξεινοσύνης προσκηδέος: οὐδὲ τραπέζῃ
<hom.od 21.36>	γνώτην ἀλλήλων: πρὶν γὰρ Διὸς υἱὸς ἔπεφνεν
<hom.od 21.37>	̓́Ιφιτον Εὐρυτίδην, ἐπιείκελον ἀθανάτοισιν,
<hom.od 21.38>	ὅς οἱ τόξον ἔδωκε. τὸ δ' οὔ ποτε δῖος ̓Οδυσσεὺς
<hom.od 21.39>	ἐρχόμενος πόλεμόνδε μελαινάων ἐπὶ νηῶν
<hom.od 21.40>	ᾑρεῖτ',  ἀλλ' αὐτοῦ μνῆμα ξείνοιο φίλοιο
<hom.od 21.41>	κέσκετ'  ἐνὶ μεγάροισι, φόρει δέ μιν ἧς ἐπὶ γαίης.

<hom.od 21.42>	ἡ δ' ὅτε δὴ θάλαμον τὸν ἀφίκετο δῖα γυναικῶν
<hom.od 21.43>	οὐδόν τε δρύϊνον προσεβήσετο, τόν ποτε τέκτων
<hom.od 21.44>	ξέσσεν ἐπισταμένως καὶ ἐπὶ στάθμην ἴθυνεν,
<hom.od 21.45>	ἐν δὲ σταθμοὺς ἄρσε,  θύρας δ' ἐπέθηκε φαεινάς,
<hom.od 21.46>	αὐτίκ' ἄρ' ἥ γ' ἱμάντα θοῶς ἀπέλυσε κορώνης,
<hom.od 21.47>	ἐν δὲ κληῖ̈δ' ἧκε, θυρέων δ' ἀνέκοπτεν ὀχῆας
<hom.od 21.48>	ἄντα τιτυσκομένη: τὰ δ' ἀνέβραχεν ἠύ̈τε ταῦρος
<hom.od 21.49>	βοσκόμενος λειμῶνι: τός' ἔβραχε καλὰ θύρετρα
<hom.od 21.50>	πληγέντα κληί̈δι,  πετάσθησαν δέ οἱ ὦκα.
<hom.od 21.51>	ἡ δ' ἄρ' ἐφ' ὑψηλῆς σανίδος βῆ: ἔνθα δὲ χηλοὶ
<hom.od 21.52>	ἕστασαν, ἐν δ' ἄρα τῇσι θυώδεα εἵματ' ἔκειτο.
<hom.od 21.53>	ἔνθεν ὀρεξαμένη ἀπὸ πασσάλου αἴνυτο τόξον
<hom.od 21.54>	αὐτῷ γωρυτῷ, ὅς οἱ περίκειτο φαεινός.
<hom.od 21.55>	ἑζομένη δὲ κατ' αὖθι,  φίλοις ἐπὶ γούνασι θεῖσα,
<hom.od 21.56>	κλαῖε μάλα λιγέως, ἐκ δ' ᾕρεε τόξον ἄνακτος.
<hom.od 21.57>	ἡ δ' ἐπεὶ οὖν τάρφθη πολυδακρύτοιο γόοιο,
<hom.od 21.58>	βῆ ῥ' ἴμεναι μέγαρόνδε μετὰ μνηστῆρας ἀγαυοὺς
<hom.od 21.59>	τόξον ἔχους' ἐν χειρὶ παλίντονον ἠδὲ φαρέτρην
<hom.od 21.60>	ἰοδόκον: πολλοὶ δ' ἔνεσαν στονόεντες ὀϊστοί.
<hom.od 21.61>	τῇ δ' ἄρ' ἅμ' ἀμφίπολοι φέρον ὄγκιον, ἔνθα σίδηρος
<hom.od 21.62>	κεῖτο πολὺς καὶ χαλκός, ἀέθλια τοῖο ἄνακτος.
<hom.od 21.63>	ἡ δ' ὅτε δὴ μνηστῆρας ἀφίκετο δῖα γυναικῶν,
<hom.od 21.64>	στῆ ῥα παρὰ σταθμὸν τέγεος πύκα ποιητοῖο,
<hom.od 21.65>	ἄντα παρειάων σχομένη λιπαρὰ κρήδεμνα.
<hom.od 21.66>	ἀμφίπολος δ' ἄρα οἱ κεδνὴ ἑκάτερθε παρέστη.
<hom.od 21.67>	αὐτίκα δὲ μνηστῆρσι μετηύδα καὶ φάτο μῦθον:

<hom.od 21.68>	“κέκλυτέ μευ, μνηστῆρες ἀγήνορες, οἳ τόδε δῶμα
<hom.od 21.69>	ἐχράετ' ἐσθιέμεν καὶ πινέμεν ἐμμενὲς αἰεὶ
<hom.od 21.70>	ἀνδρὸς ἀποιχομένοιο πολὺν χρόνον: οὐδέ τιν' ἄλλην
<hom.od 21.71>	μύθου ποιήσασθαι ἐπισχεσίην ἐδύνασθε,
<hom.od 21.72>	ἀλλ' ἐμὲ ἱέμενοι γῆμαι θέσθαι τε γυναῖκα.
<hom.od 21.73>	ἀλλ' ἄγετε, μνηστῆρες, ἐπεὶ τόδε φαίνετ' ἄεθλον.
<hom.od 21.74>	θήσω γὰρ μέγα τόξον ̓Οδυσσῆος θείοιο:
<hom.od 21.75>	ὃς δέ κε ῥηί̈τατ' ἐντανύσῃ βιὸν ἐν παλάμῃσι
<hom.od 21.76>	καὶ διοϊστεύσῃ πελέκεων δυοκαίδεκα πάντων,
<hom.od 21.77>	τῷ κεν ἅμ' ἑσποίμην, νοσφισσαμένη τόδε δῶμα
<hom.od 21.78>	κουρίδιον, μάλα καλόν, ἐνίπλειον βιότοιο,
<hom.od 21.79>	τοῦ ποτὲ μεμνήσεσθαι ὀί̈ομαι ἔν περ ὀνείρῳ.”

<hom.od 21.80>	ὣς φάτο,  καί ῥ' Εὔμαιον ἀνώγει, δῖον ὑφορβόν,
<hom.od 21.81>	τόξον μνηστήρεσσι θέμεν πολιόν τε σίδηρον.
<hom.od 21.82>	δακρύσας δ' Εὔμαιος ἐδέξατο καὶ κατέθηκε:
<hom.od 21.83>	κλαῖε δὲ βουκόλος ἄλλοθ', ἐπεὶ ἴδε τόξον ἄνακτος.
<hom.od 21.84>	̓Αντίνοος δ' ἐνένιπεν ἔπος τ' ἔφατ' ἔκ τ' ὀνόμαζε:

<hom.od 21.85>	“νήπιοι ἀγροιῶται,  ἐφημέρια φρονέοντες,
<hom.od 21.86>	ἆ δειλώ, τί νυ δάκρυ κατείβετον ἠδὲ γυναικὶ
<hom.od 21.87>	θυμὸν ἐνὶ στήθεσσιν ὀρίνετον; ᾗ τε καὶ ἄλλως
<hom.od 21.88>	κεῖται ἐν ἄλγεσι θυμός, ἐπεὶ φίλον ὤλες' ἀκοίτην.
<hom.od 21.89>	ἀλλ' ἀκέων δαίνυσθε καθήμενοι, ἠὲ θύραζε
<hom.od 21.90>	κλαίετον ἐξελθόντε,  κατ' αὐτόθι τόξα λιπόντε,
<hom.od 21.91>	μνηστήρεσσιν ἄεθλον ἀάατον: οὐ γὰρ ὀί̈ω
<hom.od 21.92>	ῥηϊδίως τόδε τόξον ἐύ̈ξοον ἐντανύεσθαι.
<hom.od 21.93>	οὐ γάρ τις μέτα τοῖος ἀνὴρ ἐν τοίσδεσι πᾶσιν
<hom.od 21.94>	οἷος ̓Οδυσσεὺς ἔσκεν: ἐγὼ δέ μιν αὐτὸς ὄπωπα,
<hom.od 21.95>	καὶ γὰρ μνήμων εἰμί,  πάϊς δ' ἔτι νήπιος ἦα.”

<hom.od 21.96>	ὣς φάτο, τῷ δ' ἄρα θυμὸς ἐνὶ στήθεσσιν ἐώλπει
<hom.od 21.97>	νευρὴν ἐντανύσειν διοϊστεύσειν τε σιδήρου.
<hom.od 21.98>	ἦ τοι ὀϊστοῦ γε πρῶτος γεύσεσθαι ἔμελλεν
<hom.od 21.99>	ἐκ χειρῶν ̓Οδυσῆος ἀμύμονος, ὃν τότ' ἀτίμα
<hom.od 21.100>	ἥμενος ἐν μεγάροις,  ἐπὶ δ' ὤρνυε πάντας ἑταίρους.

<hom.od 21.101>	τοῖσι δὲ καὶ μετέειφ' ἱερὴ ἲς Τηλεμάχοιο:
<hom.od 21.102>	“ὢ πόποι, ἦ μάλα με Ζεὺς ἄφρονα θῆκε Κρονίων:
<hom.od 21.103>	μήτηρ μέν μοί φησι φίλη, πινυτή περ ἐοῦσα,
<hom.od 21.104>	ἄλλῳ ἅμ' ἕψεσθαι νοσφισσαμένη τόδε δῶμα:
<hom.od 21.105>	αὐτὰρ ἐγὼ γελόω καὶ τέρπομαι ἄφρονι θυμῷ.
<hom.od 21.106>	ἀλλ' ἄγετε, μνηστῆρες, ἐπεὶ τόδε φαίνετ' ἄεθλον,
<hom.od 21.107>	οἵη νῦν οὐκ ἔστι γυνὴ κατ' ̓Αχαιί̈δα γαῖαν,
<hom.od 21.108>	οὔτε Πύλου ἱερῆς οὔτ' ̓́Αργεος οὔτε Μυκήνης:
<hom.od 21.109>	οὔτ' αὐτῆς ̓Ιθάκης οὔτ' ἠπείροιο μελαίνης:
<hom.od 21.110>	καὶ δ' αὐτοὶ τόδε γ' ἴστε: τί με χρὴ μητέρος αἴνου;
<hom.od 21.111>	ἀλλ' ἄγε μὴ μύνῃσι παρέλκετε μηδ' ἔτι τόξου
<hom.od 21.112>	δηρὸν ἀποτρωπᾶσθε τανυστύος, ὄφρα ἴδωμεν.
<hom.od 21.113>	καὶ δέ κεν αὐτὸς ἐγὼ τοῦ τόξου πειρησαίμην:
<hom.od 21.114>	εἰ δέ κεν ἐντανύσω διοϊστεύσω τε σιδήρου,
<hom.od 21.115>	οὔ κέ μοι ἀχνυμένῳ τάδε δώματα πότνια μήτηρ
<hom.od 21.116>	λείποι ἅμ' ἄλλῳ ἰοῦς', ὅτ' ἐγὼ κατόπισθε λιποίμην
<hom.od 21.117>	οἷός τ' ἤδη πατρὸς ἀέθλια κάλ' ἀνελέσθαι.”

<hom.od 21.118>	ἦ καὶ ἀπ' ὤμοιϊν χλαῖναν θέτο φοινικόεσσαν
<hom.od 21.119>	ὀρθὸς ἀναί̈ξας, ἀπὸ δὲ ξίφος ὀξὺ θέτ' ὤμων.
<hom.od 21.120>	πρῶτον μὲν πελέκεας στῆσεν,  διὰ τάφρον ὀρύξας
<hom.od 21.121>	πᾶσι μίαν μακρήν, καὶ ἐπὶ στάθμην ἴθυνεν,
<hom.od 21.122>	ἀμφὶ δὲ γαῖαν ἔναξε: τάφος δ' ἕλε πάντας ἰδόντας,
<hom.od 21.123>	ὡς εὐκόσμως στῆσε: πάρος δ' οὐ πώ ποτ' ὀπώπει.
<hom.od 21.124>	στῆ δ' ἄρ' ἐπ' οὐδὸν ἰὼν καὶ τόξου πειρήτιζε.
<hom.od 21.125>	τρὶς μέν μιν πελέμιξεν ἐρύσσεσθαι μενεαίνων,
<hom.od 21.126>	τρὶς δὲ μεθῆκε βίης, ἐπιελπόμενος τό γε θυμῷ,
<hom.od 21.127>	νευρὴν ἐντανύειν διοϊστεύσειν τε σιδήρου.
<hom.od 21.128>	καί νύ κε δή ῥ' ἐτάνυσσε βίῃ τὸ τέταρτον ἀνέλκων,
<hom.od 21.129>	ἀλλ' ̓Οδυσεὺς ἀνένευε καὶ ἔσχεθεν ἱέμενόν περ.
<hom.od 21.130>	τοῖς δ' αὖτις μετέειφ' ἱερὴ ἲς Τηλεμάχοιο:

<hom.od 21.131>	“ὢ πόποι, ἦ καὶ ἔπειτα κακός τ' ἔσομαι καὶ ἄκικυς,
<hom.od 21.132>	ἠὲ νεώτερός εἰμι καὶ οὔ πω χερσὶ πέποιθα
<hom.od 21.133>	ἄνδρ' ἀπαμύνασθαι, ὅτε τις πρότερος χαλεπήνῃ.
<hom.od 21.134>	ἀλλ' ἄγεθ', οἵ περ ἐμεῖο βίῃ προφερέστεροί ἐστε,
<hom.od 21.135>	τόξου πειρήσασθε,  καὶ ἐκτελέωμεν ἄεθλον.”

<hom.od 21.136>	ὣς εἰπὼν τόξον μὲν ἀπὸ ἕο θῆκε χαμᾶζε,
<hom.od 21.137>	κλίνας κολλητῇσιν ἐϋξέστῃς σανίδεσσιν,
<hom.od 21.138>	αὐτοῦ δ' ὠκὺ βέλος καλῇ προσέκλινε κορώνῃ,
<hom.od 21.139>	ἂψ δ' αὖτις κατ' ἄρ' ἕζετ' ἐπὶ θρόνου ἔνθεν ἀνέστη.

<hom.od 21.140>	τοῖσιν δ' ̓Αντίνοος μετέφη,  Εὐπείθεος υἱός:
<hom.od 21.141>	“ὄρνυσθ' ἑξείης ἐπιδέξια πάντες ἑταῖροι,
<hom.od 21.142>	ἀρξάμενοι τοῦ χώρου ὅθεν τέ περ οἰνοχοεύει.”

<hom.od 21.143>	ὣς ἔφατ' ̓Αντίνοος, τοῖσιν δ' ἐπιήνδανε μῦθος.
<hom.od 21.144>	Λειώδης δὲ πρῶτος ἀνίστατο, Οἴνοπος υἱός,
<hom.od 21.145>	ὅ σφι θυοσκόος ἔσκε,  παρὰ κρητῆρα δὲ καλὸν
<hom.od 21.146>	ἷζε μυχοίτατος αἰέν: ἀτασθαλίαι δέ οἱ οἴῳ
<hom.od 21.147>	ἐχθραὶ ἔσαν, πᾶσιν δὲ νεμέσσα μνηστήρεσσιν:
<hom.od 21.148>	ὅς ῥα τότε πρῶτος τόξον λάβε καὶ βέλος ὠκύ.
<hom.od 21.149>	στῆ δ' ἄρ' ἐπ' οὐδὸν ἰὼν καὶ τόξου πειρήτιζεν,
<hom.od 21.150>	οὐδέ μιν ἐντάνυσε: πρὶν γὰρ κάμε χεῖρας ἀνέλκων
<hom.od 21.151>	ἀτρίπτους ἁπαλάς: μετὰ δὲ μνηστῆρσιν ἔειπεν:

<hom.od 21.152>	“ὦ φίλοι, οὐ μὲν ἐγὼ τανύω, λαβέτω δὲ καὶ ἄλλος.
<hom.od 21.153>	πολλοὺς γὰρ τόδε τόξον ἀριστῆας κεκαδήσει
<hom.od 21.154>	θυμοῦ καὶ ψυχῆς, ἐπεὶ ἦ πολὺ φέρτερόν ἐστι
<hom.od 21.155>	τεθνάμεν ἢ ζώοντας ἁμαρτεῖν,  οὗθ' ἕνεκ' αἰεὶ
<hom.od 21.156>	ἐνθάδ' ὁμιλέομεν, ποτιδέγμενοι ἤματα πάντα.
<hom.od 21.157>	νῦν μέν τις καὶ ἔλπετ' ἐνὶ φρεσὶν ἠδὲ μενοινᾷ
<hom.od 21.158>	γῆμαι Πηνελόπειαν, ̓Οδυσσῆος παράκοιτιν.
<hom.od 21.159>	αὐτὰρ ἐπὴν τόξου πειρήσεται ἠδὲ ἴδηται,
<hom.od 21.160>	ἄλλην δή τιν' ἔπειτα ̓Αχαιϊάδων εὐπέπλων
<hom.od 21.161>	μνάσθω ἐέδνοισιν διζήμενος: ἡ δέ κ' ἔπειτα
<hom.od 21.162>	γήμαιθ' ὅς κε πλεῖστα πόροι καὶ μόρσιμος ἔλθοι.”

<hom.od 21.163>	ὣς ἄρ' ἐφώνησεν καὶ ἀπὸ ἕο τόξον ἔθηκε,
<hom.od 21.164>	κλίνας κολλητῇσιν ἐϋξέστῃς σανίδεσσιν,
<hom.od 21.165>	αὐτοῦ δ' ὠκὺ βέλος καλῇ προσέκλινε κορώνῃ,
<hom.od 21.166>	ἂψ δ' αὖτις κατ' ἄρ ἕζετ' ἐπὶ θρόνου ἔνθεν ἀνέστη.
<hom.od 21.167>	̓Αντίνοος δ' ἐνένιπεν ἔπος τ' ἔφατ' ἔκ τ' ὀνόμαζε:
<hom.od 21.168>	“λειῶδες, ποῖόν σε ἔπος φύγεν ἕρκος ὀδόντων,
<hom.od 21.169>	δεινόν τ' ἀργαλέον τε, —νεμεσσῶμαι δέ τ' ἀκούων—
<hom.od 21.170>	εἰ δὴ τοῦτό γε τόξον ἀριστῆας κεκαδήσει
<hom.od 21.171>	θυμοῦ καὶ ψυχῆς, ἐπεὶ οὐ δύνασαι σὺ τανύσσαι.
<hom.od 21.172>	οὐ γάρ τοί σέ γε τοῖον ἐγείνατο πότνια μήτηρ
<hom.od 21.173>	οἷόν τε ῥυτῆρα βιοῦ τ' ἔμεναι καὶ ὀϊστῶν:
<hom.od 21.174>	ἀλλ' ἄλλοι τανύουσι τάχα μνηστῆρες ἀγαυοί.”

<hom.od 21.175>	ὣς φάτο, καί ῥ' ἐκέλευσε Μελάνθιον, αἰπόλον αἰγῶν:
<hom.od 21.176>	“ἄγρει δή,  πῦρ κῆον ἐνὶ μεγάροισι, Μελανθεῦ,
<hom.od 21.177>	πὰρ δὲ τίθει δίφρον τε μέγαν καὶ κῶας ἐπ' αὐτοῦ,
<hom.od 21.178>	ἐκ δὲ στέατος ἔνεικε μέγαν τροχὸν ἔνδον ἐόντος,
<hom.od 21.179>	ὄφρα νέοι θάλποντες, ἐπιχρίοντες ἀλοιφῇ,
<hom.od 21.180>	τόξου πειρώμεσθα καὶ ἐκτελέωμεν ἄεθλον.”

<hom.od 21.181>	ὣς φάθ', ὁ δ' αἶψ' ἀνέκαιε Μελάνθιος ἀκάματον πῦρ,
<hom.od 21.182>	πὰρ δὲ φέρων δίφρον θῆκεν καὶ κῶας ἐπ' αὐτοῦ,
<hom.od 21.183>	ἐκ δὲ στέατος ἔνεικε μέγαν τροχὸν ἔνδον ἐόντος:
<hom.od 21.184>	τῷ ῥα νέοι θάλποντες ἐπειρῶντ': οὐδ' ἐδύναντο
<hom.od 21.185>	ἐντανύσαι,  πολλὸν δὲ βίης ἐπιδευέες ἦσαν.

<hom.od 21.186>	̓Αντίνοος δ' ἔτ' ἐπεῖχε καὶ Εὐρύμαχος θεοειδής,
<hom.od 21.187>	ἀρχοὶ μνηστήρων: ἀρετῇ δ' ἔσαν ἔξοχ' ἄριστοι.
<hom.od 21.188>	τὼ δ' ἐξ οἴκου βῆσαν ὁμαρτήσαντες ἅμ' ἄμφω
<hom.od 21.189>	βουκόλος ἠδὲ συφορβὸς ̓Οδυσσῆος θείοιο:
<hom.od 21.190>	ἐκ δ' αὐτὸς μετὰ τοὺς δόμου ἤλυθε δῖος ̓Οδυσσεύς.
<hom.od 21.191>	ἀλλ' ὅτε δή ῥ' ἐκτὸς θυρέων ἔσαν ἠδὲ καὶ αὐλῆς,
<hom.od 21.192>	φθεγξάμενός σφε ἔπεσσι προσηύδα μειλιχίοισι:

<hom.od 21.193>	“βουκόλε καὶ σύ, συφορβέ, ἔπος τί κε μυθησαίμην,
<hom.od 21.194>	ἦ αὐτὸς κεύθω; φάσθαι δέ με θυμὸς ἀνώγει.
<hom.od 21.195>	ποῖοί κ' εἶτ' ̓Οδυσῆϊ ἀμυνέμεν,  εἴ ποθεν ἔλθοι
<hom.od 21.196>	ὧδε μάλ' ἐξαπίνης καί τις θεὸς αὐτὸν ἐνείκαι;
<hom.od 21.197>	ἤ κε μνηστήρεσσιν ἀμύνοιτ' ἦ ̓Οδυσῆϊ;
<hom.od 21.198>	εἴπαθ' ὅπως ὑμέας κραδίη θυμός τε κελεύει.”

<hom.od 21.199>	τὸν δ' αὖτε προσέειπε βοῶν ἐπιβουκόλος ἀνήρ:
<hom.od 21.200>	“Ζεῦ πάτερ,  αἲ γὰρ τοῦτο τελευτήσειας ἐέλδωρ,
<hom.od 21.201>	ὡς ἔλθοι μὲν κεῖνος ἀνήρ, ἀγάγοι δέ ἑ δαίμων:
<hom.od 21.202>	γνοίης χ' οἵη ἐμὴ δύναμις καὶ χεῖρες ἕπονται.”

<hom.od 21.203>	ὣς δ' αὔτως Εὔμαιος ἐπεύχετο πᾶσι θεοῖσι
<hom.od 21.204>	νοστῆσαι ̓Οδυσῆα πολύφρονα ὅνδε δόμονδε.

<hom.od 21.205>	αὐτὰρ ἐπεὶ δὴ τῶν γε νόον νημερτέ' ἀνέγνω,
<hom.od 21.206>	ἐξαῦτίς σφε ἔπεσσιν ἀμειβόμενος προσέειπεν:

<hom.od 21.207>	“ἔνδον μὲν δὴ ὅδ' αὐτὸς ἐγώ, κακὰ πολλὰ μογήσας
<hom.od 21.208>	ἤλυθον εἰκοστῷ ἔτεϊ ἐς πατρίδα γαῖαν.
<hom.od 21.209>	γιγνώσκω δ' ὡς σφῶϊν ἐελδομένοισιν ἱκάνω
<hom.od 21.210>	οἴοισι δμώων: τῶν δ' ἄλλων οὔ τευ ἄκουσα
<hom.od 21.211>	εὐξαμένου ἐμὲ αὖτις ὑπότροπον οἴκαδ' ἱκέσθαι.
<hom.od 21.212>	σφῶϊν δ', ὡς ἔσεταί περ, ἀληθείην καταλέξω.
<hom.od 21.213>	εἴ χ' ὑπ' ἐμοί γε θεὸς δαμάσῃ μνηστῆρας ἀγαυούς,
<hom.od 21.214>	ἄξομαι ἀμφοτέροις ἀλόχους καὶ κτήματ' ὀπάσσω
<hom.od 21.215>	οἰκία τ' ἐγγὺς ἐμεῖο τετυγμένα: καί μοι ἔπειτα
<hom.od 21.216>	Τηλεμάχου ἑτάρω τε κασιγνήτω τε ἔσεσθον.
<hom.od 21.217>	εἰ δ' ἄγε δή, καὶ σῆμα ἀριφραδὲς ἄλλο τι δείξω,
<hom.od 21.218>	ὄφρα μ' ἐὺ̈ γνῶτον πιστωθῆτόν τ' ἐνὶ θυμῷ,
<hom.od 21.219>	οὐλήν, τήν ποτέ με σῦς ἤλασε λευκῷ ὀδόντι
<hom.od 21.220>	Παρνησόνδ' ἐλθόντα σὺν υἱάσιν Αὐτολύκοιο.”

<hom.od 21.221>	ὣς εἰπὼν ῥάκεα μεγάλης ἀποέργαθεν οὐλῆς.
<hom.od 21.222>	τὼ δ' ἐπεὶ εἰσιδέτην εὖ τ' ἐφράσσαντο ἕκαστα,
<hom.od 21.223>	κλαῖον ἄρ' ἀμφ' ̓Οδυσῆϊ δαί̈φρονι χεῖρε βαλόντε,
<hom.od 21.224>	καὶ κύνεον ἀγαπαζόμενοι κεφαλήν τε καὶ ὤμους
<hom.od 21.225>	ὣς δ' αὔτως ̓Οδυσεὺς κεφαλὰς καὶ χεῖρας ἔκυσσε.
<hom.od 21.226>	καί νύ κ' ὀδυρομένοισιν ἔδυ φάος ἠελίοιο,
<hom.od 21.227>	εἰ μὴ ̓Οδυσσεὺς αὐτὸς ἐρύκακε φώνησέν τε:

<hom.od 21.228>	“παύεσθον κλαυθμοῖο γόοιό τε, μή τις ἴδηται
<hom.od 21.229>	ἐξελθὼν μεγάροιο, ἀτὰρ εἴπῃσι καὶ εἴσω.
<hom.od 21.230>	ἀλλὰ προμνηστῖνοι ἐσέλθετε,  μηδ' ἅμα πάντες,
<hom.od 21.231>	πρῶτος ἐγώ, μετὰ δ' ὔμμες: ἀτὰρ τόδε σῆμα τετύχθω:
<hom.od 21.232>	ἄλλοι μὲν γὰρ πάντες, ὅσοι μνηστῆρες ἀγαυοί,
<hom.od 21.233>	οὐκ ἐάσουσιν ἐμοὶ δόμεναι βιὸν ἠδὲ φαρέτρην:
<hom.od 21.234>	ἀλλὰ σύ, δῖ' Εὔμαιε, φέρων ἀνὰ δώματα τόξον
<hom.od 21.235>	ἐν χείρεσσιν ἐμοὶ θέμεναι,  εἰπεῖν τε γυναιξὶ
<hom.od 21.236>	κληῖ̈σαι μεγάροιο θύρας πυκινῶς ἀραρυίας,
<hom.od 21.237>	ἢν δέ τις ἢ στοναχῆς ἠὲ κτύπου ἔνδον ἀκούσῃ
<hom.od 21.238>	ἀνδρῶν ἡμετέροισιν ἐν ἕρκεσι, μή τι θύραζε
<hom.od 21.239>	προβλώσκειν, ἀλλ' αὐτοῦ ἀκὴν ἔμεναι παρὰ ἔργῳ.
<hom.od 21.240>	σοὶ δέ,  Φιλοίτιε δῖε, θύρας ἐπιτέλλομαι αὐλῆς
<hom.od 21.241>	κληῖ̈σαι κληῖ̈δι, θοῶς δ' ἐπὶ δεσμὸν ἰῆλαι.”

<hom.od 21.242>	ὣς εἰπὼν εἰσῆλθε δόμους εὖ ναιετάοντας:
<hom.od 21.243>	ἕζετ' ἔπειτ' ἐπὶ δίφρον ἰών, ἔνθεν περ ἀνέστη:
<hom.od 21.244>	ἐς δ' ἄρα καὶ τὼ δμῶε ἴτην θείου ̓Οδυσῆος.

<hom.od 21.245>	Εὐρύμαχος δ' ἤδη τόξον μετὰ χερσὶν ἐνώμα,
<hom.od 21.246>	θάλπων ἔνθα καὶ ἔνθα σέλᾳ πυρός: ἀλλά μιν οὐδ' ὣς
<hom.od 21.247>	ἐντανύσαι δύνατο, μέγα δ' ἔστενε κυδάλιμον κῆρ:
<hom.od 21.248>	ὀχθήσας δ' ἄρα εἶρος τ' ἔφατ' ἔκ τ' ὀνόμαζεν:

<hom.od 21.249>	“ὢ πόποι, ἧ μοι ἄχος περί τ' αὐτοῦ καὶ περὶ πάντων:
<hom.od 21.250>	οὔ τι γάμου τοσσοῦτον ὀδύρομαι,  ἀχνύμενός περ:
<hom.od 21.251>	εἰσὶ καὶ ἄλλαι πολλαὶ ̓Αχαιί̈δες, αἱ μὲν ἐν αὐτῇ
<hom.od 21.252>	ἀμφιάλῳ ̓Ιθάκῃ, αἱ δ' ἄλλῃσιν πολίεσσιν:
<hom.od 21.253>	ἀλλ' εἰ δὴ τοσσόνδε βίης ἐπιδευέες εἰμὲν
<hom.od 21.254>	ἀντιθέου ̓Οδυσῆος, ὅ τ' οὐ δυνάμεσθα τανύσσαι
<hom.od 21.255>	τόξον: ἐλεγχείη δὲ καὶ ἐσσομένοισι πυθέσθαι.”

<hom.od 21.256>	τὸν δ' αὖτ' ̓Αντίνοος προσέφη, Εὐπείθεος υἱός:
<hom.od 21.257>	“Εὐρύμαχ', οὐχ οὕτως ἔσται: νοέεις δὲ καὶ αὐτός.
<hom.od 21.258>	νῦν μὲν γὰρ κατὰ δῆμον ἑορτὴ τοῖο θεοῖο
<hom.od 21.259>	ἁγνή: τίς δέ κε τόξα τιταίνοιτ'; ἀλλὰ ἕκηλοι
<hom.od 21.260>	κάτθετ': ἀτὰρ πελέκεάς γε καὶ εἴ κ' εἰῶμεν ἅπαντας
<hom.od 21.261>	ἑστάμεν: οὐ μὲν γάρ τιν' ἀναιρήσεσθαι ὀί̈ω,
<hom.od 21.262>	ἐλθόντ' ἐς μέγαρον Λαερτιάδεω ̓Οδυσῆος.
<hom.od 21.263>	ἀλλ' ἄγετ', οἰνοχόος μὲν ἐπαρξάσθω δεπάεσσιν,
<hom.od 21.264>	ὄφρα σπείσαντες καταθείομεν ἀγκύλα τόξα:
<hom.od 21.265>	ἠῶθεν δὲ κέλεσθε Μελάνθιον,  αἰπόλον αἰγῶν,
<hom.od 21.266>	αἶγας ἄγειν, αἳ πᾶσι μέγ' ἔξοχοι αἰπολίοισιν,
<hom.od 21.267>	ὄφρ' ἐπὶ μηρία θέντες ̓Απόλλωνι κλυτοτόξῳ
<hom.od 21.268>	τόξου πειρώμεσθα καὶ ἐκτελέωμεν ἄεθλον.”

<hom.od 21.269>	ὣς ἔφατ' ̓Αντίνοος, τοῖσιν δ' ἐπιήνδανε μῦθος.
<hom.od 21.270>	τοῖσι δὲ κήρυκες μὲν ὕδωρ ἐπὶ χεῖρας ἔχευαν,
<hom.od 21.271>	κοῦροι δὲ κρητῆρας ἐπεστέψαντο ποτοῖο,
<hom.od 21.272>	νώμησαν δ' ἄρα πᾶσιν ἐπαρξάμενοι δεπάεσσιν.
<hom.od 21.273>	οἱ δ' ἐπεὶ οὖν σπεῖσάν τ' ἔπιόν θ' ὅσον ἤθελε θυμός,
<hom.od 21.274>	τοῖς δὲ δολοφρονέων μετέφη πολύμητις ̓Οδυσσεύς:

<hom.od 21.275>	“κέκλυτέ μευ,  μνηστῆρες ἀγακλειτῆς βασιλείης:
<hom.od 21.276>	ὄφρ' εἴπω τά με θυμὸς ἐνὶ στήθεσσι κελεύει:
<hom.od 21.277>	Εὐρύμαχον δὲ μάλιστα καὶ ̓Αντίνοον θεοειδέα
<hom.od 21.278>	λίσσομ', ἐπεὶ καὶ τοῦτο ἔπος κατὰ μοῖραν ἔειπε,
<hom.od 21.279>	νῦν μὲν παῦσαι τόξον, ἐπιτρέψαι δὲ θεοῖσιν:
<hom.od 21.280>	ἠῶθεν δὲ θεὸς δώσει κράτος ᾧ κ' ἐθέλῃσιν.
<hom.od 21.281>	ἀλλ' ἄγ' ἐμοὶ δότε τόξον ἐύ̈ξοον, ὄφρα μεθ' ὑμῖν
<hom.od 21.282>	χειρῶν καὶ σθένεος πειρήσομαι, ἤ μοι ἔτ' ἐστὶν
<hom.od 21.283>	ἴς, οἵη πάρος ἔσκεν ἐνὶ γναμπτοῖσι μέλεσσιν,
<hom.od 21.284>	ἦ ἤδη μοι ὄλεσσεν ἄλη τ' ἀκομιστίη τε.”

<hom.od 21.285>	ὣς ἔφαθ', οἱ δ' ἄρα πάντες ὑπερφιάλως νεμέσησαν,
<hom.od 21.286>	δείσαντες μὴ τόξον ἐύ̈ξοον ἐντανύσειεν.
<hom.od 21.287>	̓Αντίνοος δ' ἐνένιπεν ἔπος τ' ἔφατ' ἔκ τ' ὀνόμαζεν:

<hom.od 21.288>	“ἆ δειλὲ ξείνων, ἔνι τοι φρένες οὐδ' ἠβαιαί:
<hom.od 21.289>	οὐκ ἀγαπᾷς ὃ ἕκηλος ὑπερφιάλοισι μεθ' ἡμῖν
<hom.od 21.290>	δαίνυσαι,  οὐδέ τι δαιτὸς ἀμέρδεαι, αὐτὰρ ἀκούεις
<hom.od 21.291>	μύθων ἡμετέρων καὶ ῥήσιος; οὐδέ τις ἄλλος
<hom.od 21.292>	ἡμετέρων μύθων ξεῖνος καὶ πτωχὸς ἀκούει.
<hom.od 21.293>	οἶνός σε τρώει μελιηδής, ὅς τε καὶ ἄλλους
<hom.od 21.294>	βλάπτει, ὃς ἄν μιν χανδὸν ἕλῃ μηδ' αἴσιμα πίνῃ.
<hom.od 21.295>	οἶνος καὶ Κένταυρον,  ἀγακλυτὸν Εὐρυτίωνα,
<hom.od 21.296>	ἄας' ἐνὶ μεγάρῳ μεγαθύμου Πειριθόοιο,
<hom.od 21.297>	ἐς Λαπίθας ἐλθόνθ': ὁ δ' ἐπεὶ φρένας ἄασεν οἴνῳ,
<hom.od 21.298>	μαινόμενος κάκ' ἔρεξε δόμον κάτα Πειριθόοιο:
<hom.od 21.299>	ἥρωας δ' ἄχος εἷλε, διὲκ προθύρου δὲ θύραζε
<hom.od 21.300>	ἕλκον ἀναί̈ξαντες,  ἀπ' οὔατα νηλέϊ χαλκῷ
<hom.od 21.301>	ῥῖνάς τ' ἀμήσαντες: ὁ δὲ φρεσὶν ᾗσιν ἀασθεὶς
<hom.od 21.302>	ἤϊεν ἣν ἄτην ὀχέων ἀεσίφρονι θυμῷ.
<hom.od 21.303>	ἐξ οὗ Κενταύροισι καὶ ἀνδράσι νεῖκος ἐτύχθη,
<hom.od 21.304>	οἷ δ' αὐτῷ πρώτῳ κακὸν εὕρετο οἰνοβαρείων.
<hom.od 21.305>	ὣς καὶ σοὶ μέγα πῆμα πιφαύσκομαι, αἴ κε τὸ τόξον
<hom.od 21.306>	ἐντανύσῃς: οὐ γάρ τευ ἐπητύος ἀντιβολήσεις
<hom.od 21.307>	ἡμετέρῳ ἐνὶ δήμῳ, ἄφαρ δέ σε νηὶ̈ μελαίνῃ
<hom.od 21.308>	εἰς ̓́Εχετον βασιλῆα, βροτῶν δηλήμονα πάντων,
<hom.od 21.309>	πέμψομεν: ἔνθεν δ' οὔ τι σαώσεαι: ἀλλὰ ἕκηλος
<hom.od 21.310>	πῖνέ τε,  μηδ' ἐρίδαινε μετ' ἀνδράσι κουροτέροισιν.”

<hom.od 21.311>	τὸν δ' αὖτε προσέειπε περίφρων Πηνελόπεια:
<hom.od 21.312>	“̓Αντίνο', οὐ μὲν καλὸν ἀτέμβειν οὐδὲ δίκαιον
<hom.od 21.313>	ξείνους Τηλεμάχου, ὅς κεν τάδε δώμαθ' ἵκηται:
<hom.od 21.314>	ἔλπεαι, αἴ χ' ὁ ξεῖνος ̓Οδυσσῆος μέγα τόξον
<hom.od 21.315>	ἐντανύσῃ χερσίν τε βίηφί τε ἧφι πιθήσας,
<hom.od 21.316>	οἴκαδέ μ' ἄξεσθαι καὶ ἑὴν θήσεσθαι ἄκοιτιν;
<hom.od 21.317>	οὐδ' αὐτός που τοῦτό γ' ἐνὶ στήθεσσιν ἔολπε:
<hom.od 21.318>	μηδέ τις ὑμείων τοῦ γ' εἵνεκα θυμὸν ἀχεύων
<hom.od 21.319>	ἐνθάδε δαινύσθω, ἐπεὶ οὐδὲ μὲν οὐδὲ ἔοικεν.”

<hom.od 21.320>	τὴν δ' αὖτ' Εὐρύμαχος, Πολύβου πάϊς, ἀντίον ηὔδα:
<hom.od 21.321>	“κούρη ̓Ικαρίοιο,  περίφρον Πηνελόπεια,
<hom.od 21.322>	οὔ τί σε τόνδ' ἄξεσθαι ὀϊόμεθ': οὐδὲ ἔοικεν:
<hom.od 21.323>	ἀλλ' αἰσχυνόμενοι φάτιν ἀνδρῶν ἠδὲ γυναικῶν,
<hom.od 21.324>	μή ποτέ τις εἴπῃσι κακώτερος ἄλλος ̓Αχαιῶν
<hom.od 21.325>	ἦ πολὺ χείρονες ἄνδρες ἀμύμονος ἀνδρὸς ἄκοιτιν
<hom.od 21.326>	μνῶνται, οὐδέ τι τόξον ἐύ̈ξοον ἐντανύουσιν:
<hom.od 21.327>	ἀλλ' ἄλλος τις πτωχὸς ἀνὴρ ἀλαλήμενος ἐλθὼν
<hom.od 21.328>	ῥηϊδίως ἐτάνυσσε βιόν, διὰ δ' ἧκε σιδήρου.
<hom.od 21.329>	ὣς ἐρέους', ἡμῖν δ' ἂν ἐλέγχεα ταῦτα γένοιτο.”
<hom.od 21.330>	τὸν δ' αὖτε προσέειπε περίφρων Πηνελόπεια:
<hom.od 21.331>	“Εὐρύμαχ', οὔ πως ἔστιν ἐϋκλεῖας κατὰ δῆμον
<hom.od 21.332>	ἔμμεναι οἳ δὴ οἶκον ἀτιμάζοντες ἔδουσιν
<hom.od 21.333>	ἀνδρὸς ἀριστῆος: τί δ' ἐλέγχεα ταῦτα τίθεσθε;
<hom.od 21.334>	οὗτος δὲ ξεῖνος μάλα μὲν μέγας ἠδ' εὐπηγής,
<hom.od 21.335>	πατρὸς δ' ἐξ ἀγαθοῦ γένος εὔχεται ἔμμεναι υἱός.
<hom.od 21.336>	ἀλλ' ἄγε οἱ δότε τόξον ἐύ̈ξοον, ὄφρα ἴδωμεν.
<hom.od 21.337>	ὧδε γὰρ ἐξερέω, τὸ δὲ καὶ τετελεσμένον ἔσται:
<hom.od 21.338>	εἴ κέ μιν ἐντανύσῃ, δώῃ δέ οἱ εὖχος ̓Απόλλων,
<hom.od 21.339>	ἕσσω μιν χλαῖνάν τε χιτῶνά τε, εἵματα καλά,
<hom.od 21.340>	δώσω δ' ὀξὺν ἄκοντα,  κυνῶν ἀλκτῆρα καὶ ἀνδρῶν,
<hom.od 21.341>	καὶ ξίφος ἄμφηκες: δώσω δ' ὑπὸ ποσσὶ πέδιλα,
<hom.od 21.342>	πέμψω δ' ὅππη μιν κραδίη θυμός τε κελεύει.”

<hom.od 21.343>	τὴν δ' αὖ Τηλέμαχος πεπνυμένος ἀντίον ηὔδα:
<hom.od 21.344>	“μῆτερ ἐμή, τόξον μὲν ̓Αχαιῶν οὔ τις ἐμεῖο
<hom.od 21.345>	κρείσσων,  ᾧ κ' ἐθέλω, δόμεναί τε καὶ ἀρνήσασθαι,
<hom.od 21.346>	οὔθ' ὅσσοι κραναὴν ̓Ιθάκην κάτα κοιρανέουσιν,
<hom.od 21.347>	οὔθ' ὅσσοι νήσοισι πρὸς ̓́Ηλιδος ἱπποβότοιο:
<hom.od 21.348>	τῶν οὔ τίς μ' ἀέκοντα βιήσεται, αἴ κ' ἐθέλωμι
<hom.od 21.349>	καὶ καθάπαξ ξείνῳ δόμεναι τάδε τόξα φέρεσθαι.
<hom.od 21.350>	ἀλλ' εἰς οἶκον ἰοῦσα τὰ ς' αὐτῆς ἔργα κόμιζε,
<hom.od 21.351>	ἱστόν τ' ἠλακάτην τε, καὶ ἀμφιπόλοισι κέλευε
<hom.od 21.352>	ἔργον ἐποίχεσθαι: τόξον δ' ἄνδρεσσι μελήσει
<hom.od 21.353>	πᾶσι, μάλιστα δ' ἐμοί: τοῦ γὰρ κράτος ἔστ' ἐνὶ οἴκῳ.”

<hom.od 21.354>	ἡ μὲν θαμβήσασα πάλιν οἶκόνδε βεβήκει:
<hom.od 21.355>	παιδὸς γὰρ μῦθον πεπνυμένον ἔνθετο θυμῷ.
<hom.od 21.356>	ἐς δ' ὑπερῷ' ἀναβᾶσα σὺν ἀμφιπόλοισι γυναιξὶ
<hom.od 21.357>	κλαῖεν ἔπειτ' ̓Οδυσῆα, φίλον πόσιν, ὄφρα οἱ ὕπνον
<hom.od 21.358>	ἡδὺν ἐπὶ βλεφάροισι βάλε γλαυκῶπις ̓Αθήνη.

<hom.od 21.359>	αὐτὰρ ὁ τόξα λαβὼν φέρε καμπύλα δῖος ὑφορβός:
<hom.od 21.360>	μνηστῆρες δ' ἄρα πάντες ὁμόκλεον ἐν μεγάροισιν:
<hom.od 21.361>	ὧδε δέ τις εἴπεσκε νέων ὑπερηνορεόντων:

<hom.od 21.362>	“πῆ δὴ καμπύλα τόξα φέρεις, ἀμέγαρτε συβῶτα,
<hom.od 21.363>	πλαγκτέ; τάχ' αὖ ς' ἐφ' ὕεσσι κύνες ταχέες κατέδονται
<hom.od 21.364>	οἶον ἀπ' ἀνθρώπων, οὓς ἔτρεφες, εἴ κεν ̓Απόλλων
<hom.od 21.365>	ἡμῖν ἱλήκῃσι καὶ ἀθάνατοι θεοὶ ἄλλοι.”

<hom.od 21.366>	ὣς φάσαν, αὐτὰρ, ὁ θῆκε φέρων αὐτῇ ἐνὶ χώρῃ,
<hom.od 21.367>	δείσας, οὕνεκα πολλοὶ ὁμόκλεον ἐν μεγάροισιν.
<hom.od 21.368>	Τηλέμαχος δ' ἑτέρωθεν ἀπειλήσας ἐγεγώνει:

<hom.od 21.369>	“ἄττα, πρόσω φέρε τόξα: τάχ' οὐκ εὖ πᾶσι πιθήσεις
<hom.od 21.370>	μή σε καὶ ὁπλότερός περ ἐὼν ἀγρόνδε δίωμαι,
<hom.od 21.371>	βάλλων χερμαδίοισι: βίηφι δὲ φέρτερός εἰμι.
<hom.od 21.372>	αἲ γὰρ πάντων τόσσον, ὅσοι κατὰ δώματ' ἔασι,
<hom.od 21.373>	μνηστήρων χερσίν τε βίηφί τε φέρτερος εἴην:
<hom.od 21.374>	τῷ κε τάχα στυγερῶς τιν' ἐγὼ πέμψαιμι νέεσθαι
<hom.od 21.375>	ἡμετέρου ἐξ οἴκου,  ἐπεὶ κακὰ μηχανόωνται.”

<hom.od 21.376>	ὣς ἔφαθ', οἱ δ' ἄρα πάντες ἐπ' αὐτῷ ἡδὺ γέλασσαν
<hom.od 21.377>	μνηστῆρες, καὶ δὴ μέθιεν χαλεποῖο χόλοιο
<hom.od 21.378>	Τηλεμάχῳ: τὰ δὲ τόξα φέρων ἀνὰ δῶμα συβώτης
<hom.od 21.379>	ἐν χείρεσς' ̓Οδυσῆϊ δαί̈φρονι θῆκε παραστάς.
<hom.od 21.380>	ἐκ δὲ καλεσσάμενος προσέφη τροφὸν Εὐρύκλειαν:

<hom.od 21.381>	“Τηλέμαχος κέλεταί σε, περίφρων Εὐρύκλεια,
<hom.od 21.382>	κληῖ̈σαι μεγάροιο θύρας πυκινῶς ἀραρυίας.
<hom.od 21.383>	ἢν δέ τις ἤ στοναχῆς ἠὲ κτύπου ἔνδον ἀκούσῃ
<hom.od 21.384>	ἀνδρῶν ἡμετέροισιν ἐν ἕρκεσι, μή τι θύραζε
<hom.od 21.385>	προβλώσκειν,  ἀλλ' αὐτοῦ ἀκὴν ἔμεναι παρὰ ἔργῳ.”

<hom.od 21.386>	ὣς ἄρ' ἐφώνησεν, τῇ δ' ἄπτερος ἔπλετο μῦθος,
<hom.od 21.387>	κλήϊσεν δὲ θύρας μεγάρων εὖ ναιεταόντων.

<hom.od 21.388>	σιγῇ δ' ἐξ οἴκοιο Φιλοίτιος ἆλτο θύραζε,
<hom.od 21.389>	κλήϊσεν δ' ἄρ' ἔπειτα θύρας εὐερκέος αὐλῆς.
<hom.od 21.390>	κεῖτο δ' ὑπ' αἰθούσῃ ὅπλον νεὸς ἀμφιελίσσης
<hom.od 21.391>	βύβλινον, ᾧ ῥ' ἐπέδησε θύρας, ἐς δ' ἤϊεν αὐτός:
<hom.od 21.392>	ἕζετ' ἔπειτ' ἐπὶ δίφρον ἰών, ἔνθεν περ ἀνέστη,
<hom.od 21.393>	εἰσορόων ̓Οδυσῆα. ὁ δ' ἤδη τόξον ἐνώμα
<hom.od 21.394>	πάντη ἀναστρωφῶν, πειρώμενος ἔνθα καὶ ἔνθα,
<hom.od 21.395>	μὴ κέρα ἶπες ἔδοιεν ἀποιχομένοιο ἄνακτος.
<hom.od 21.396>	ὧδε τις εἴπεσκεν ἰδὼν ἐς πλησίον ἄλλον:

<hom.od 21.397>	“ἦ τις θηητὴρ καὶ ἐπίκλοπος ἔπλετο τόξων:
<hom.od 21.398>	ἤ ῥά νύ που τοιαῦτα καὶ αὐτῷ οἴκοθι κεῖται
<hom.od 21.399>	ἢ ὅ γ' ἐφορμᾶται ποιησέμεν, ὡς ἐνὶ χερσὶ
<hom.od 21.400>	νωμᾷ ἔνθα καὶ ἔνθα κακῶν ἔμπαιος ἀλήτης.”

<hom.od 21.401>	ἄλλος δ' αὖ εἴπεσκε νέων ὑπερηνορεόντων:
<hom.od 21.402>	“αἲ γὰρ δὴ τοσσοῦτον ὀνήσιος ἀντιάσειεν
<hom.od 21.403>	ὡς οὗτός ποτε τοῦτο δυνήσεται ἐντανύσασθαι.”

<hom.od 21.404>	ὣς ἄρ' ἔφαν μνηστῆρες: ἀτὰρ πολύμητις ̓Οδυσσεύς,
<hom.od 21.405>	αὐτίκ' ἐπεὶ μέγα τόξον ἐβάστασε καὶ ἴδε πάντη,
<hom.od 21.406>	ὡς ὅτ' ἀνὴρ φόρμιγγος ἐπιστάμενος καὶ ἀοιδῆς
<hom.od 21.407>	ῥηϊδίως ἐτάνυσσε νέῳ περὶ κόλλοπι χορδήν,
<hom.od 21.408>	ἅψας ἀμφοτέρωθεν ἐϋστρεφὲς ἔντερον οἰός,
<hom.od 21.409>	ὣς ἄρ' ἄτερ σπουδῆς τάνυσεν μέγα τόξον ̓Οδυσσεύς.
<hom.od 21.410>	δεξιτερῇ ἄρα χειρὶ λαβὼν πειρήσατο νευρῆς:
<hom.od 21.411>	ἡ δ' ὑπὸ καλὸν ἄεισε, χελιδόνι εἰκέλη αὐδήν.
<hom.od 21.412>	μνηστῆρσιν δ' ἄρ' ἄχος γένετο μέγα, πᾶσι δ' ἄρα χρὼς
<hom.od 21.413>	ἐτράπετο: Ζεὺς δὲ μεγάλ' ἔκτυπε σήματα φαίνων:
<hom.od 21.414>	γήθησέν τ' ἄρ' ἔπειτα πολύτλας δῖος ̓Οδυσσεύς.
<hom.od 21.415>	ὅττι ῥά οἱ τέρας ἧκε Κρόνου πάϊς ἀγκυλομήτεω:
<hom.od 21.416>	εἵλετο δ' ὠκὺν ὀϊστόν, ὅ οἱ παρέκειτο τραπέζῃ
<hom.od 21.417>	γυμνός: τοὶ δ' ἄλλοι κοίλης ἔντοσθε φαρέτρης
<hom.od 21.418>	κείατο, τῶν τάχ' ἔμελλον ̓Αχαιοὶ πειρήσεσθαι.
<hom.od 21.419>	τόν ῥ' ἐπὶ πήχει ἑλὼν ἕλκεν νευρὴν γλυφίδας τε,
<hom.od 21.420>	αὐτόθεν ἐκ δίφροιο καθήμενος,  ἧκε δ' ὀϊστὸν
<hom.od 21.421>	ἄντα τιτυσκόμενος, πελέκεων δ' οὐκ ἤμβροτε πάντων
<hom.od 21.422>	πρώτης στειλειῆς, διὰ δ' ἀμπερὲς ἦλθε θύραζε
<hom.od 21.423>	ἰὸς χαλκοβαρής: ὁ δὲ Τηλέμαχον προσέειπε:

<hom.od 21.424>	“Τηλέμαχ', οὔ ς' ὁ ξεῖνος ἐνὶ μεγάροισιν ἐλέγχει
<hom.od 21.425>	ἥμενος,  οὐδέ τι τοῦ σκοποῦ ἤμβροτον οὐδέ τι τόξον
<hom.od 21.426>	δὴν ἔκαμον τανύων: ἔτι μοι μένος ἔμπεδόν ἐστιν,
<hom.od 21.427>	οὐχ ὥς με μνηστῆρες ἀτιμάζοντες ὄνονται.
<hom.od 21.428>	νῦν δ' ὥρη καὶ δόρπον ̓Αχαιοῖσιν τετυκέσθαι
<hom.od 21.429>	ἐν φάει, αὐτὰρ ἔπειτα καὶ ἄλλως ἑψιάασθαι
<hom.od 21.430>	μολπῇ καὶ φόρμιγγι: τὰ γάρ τ' ἀναθήματα δαιτός.”

<hom.od 21.431>	ἦ καὶ ἐπ' ὀφρύσι νεῦσεν: ὁ δ' ἀμφέθετο ξίφος ὀξὺ
<hom.od 21.432>	Τηλέμαχος,  φίλος υἱὸς ̓Οδυσσῆος θείοιο,
<hom.od 21.433>	ἀμφὶ δὲ χεῖρα φίλην βάλεν ἔγχεϊ, ἄγχι δ' ἄρ' αὐτοῦ
<hom.od 21.434>	πὰρ θρόνον ἑστήκει κεκορυθμένος αἴθοπι χαλκῷ.

<hom.od 22.1>	αὐτὰρ ὁ γυμνώθη ῥακέων πολύμητις ̓Οδυσσεύς,
<hom.od 22.2>	ἆλτο δ' ἐπὶ μέγαν οὐδόν, ἔχων βιὸν ἠδὲ φαρέτρην
<hom.od 22.3>	ἰῶν ἐμπλείην, ταχέας δ' ἐκχεύατ' ὀϊστοὺς
<hom.od 22.4>	αὐτοῦ πρόσθε ποδῶν, μετὰ δὲ μνηστῆρσιν ἔειπεν:
<hom.od 22.5>	“οὗτος μὲν δὴ ἄεθλος ἀάατος ἐκτετέλεσται:
<hom.od 22.6>	νῦν αὖτε σκοπὸν ἄλλον, ὃν οὔ πώ τις βάλεν ἀνήρ,
<hom.od 22.7>	εἴσομαι, αἴ κε τύχωμι, πόρῃ δέ μοι εὖχος ̓Απόλλων.”

<hom.od 22.8>	ἦ καὶ ἐπ' ̓Αντινόῳ ἰθύνετο πικρὸν ὀϊστόν.
<hom.od 22.9>	ἦ τοι ὁ καλὸν ἄλεισον ἀναιρήσεσθαι ἔμελλε,
<hom.od 22.10>	χρύσεον ἄμφωτον,  καὶ δὴ μετὰ χερσὶν ἐνώμα,
<hom.od 22.11>	ὄφρα πίοι οἴνοιο: φόνος δέ οἱ οὐκ ἐνὶ θυμῷ
<hom.od 22.12>	μέμβλετο: τίς κ' οἴοιτο μετ' ἀνδράσι δαιτυμόνεσσι
<hom.od 22.13>	μοῦνον ἐνὶ πλεόνεσσι, καὶ εἰ μάλα καρτερὸς εἴη,
<hom.od 22.14>	οἷ τεύξειν θάνατόν τε κακὸν καὶ κῆρα μέλαιναν;
<hom.od 22.15>	τὸν δ' ̓Οδυσεὺς κατὰ λαιμὸν ἐπισχόμενος βάλεν ἰῷ,
<hom.od 22.16>	ἀντικρὺ δ' ἁπαλοῖο δι' αὐχένος ἤλυθ' ἀκωκή.
<hom.od 22.17>	ἐκλίνθη δ' ἑτέρωσε, δέπας δέ οἱ ἔκπεσε χειρὸς
<hom.od 22.18>	βλημένου, αὐτίκα δ' αὐλὸς ἀνὰ ῥῖνας παχὺς ἦλθεν
<hom.od 22.19>	αἵματος ἀνδρομέοιο: θοῶς δ' ἀπὸ εἷο τράπεζαν
<hom.od 22.20>	ὦσε ποδὶ πλήξας,  ἀπὸ δ' εἴδατα χεῦεν ἔραζε:
<hom.od 22.21>	σῖτός τε κρέα τ' ὀπτὰ φορύνετο. τοὶ δ' ὁμάδησαν
<hom.od 22.22>	μνηστῆρες κατὰ δώμαθ', ὅπως ἴδον ἄνδρα πεσόντα,
<hom.od 22.23>	ἐκ δὲ θρόνων ἀνόρουσαν ὀρινθέντες κατὰ δῶμα,
<hom.od 22.24>	πάντοσε παπταίνοντες ἐϋδμήτους ποτὶ τοίχους:
<hom.od 22.25>	οὐδέ πη ἀσπὶς ἔην οὐδ' ἄλκιμον ἔγχος ἑλέσθαι.
<hom.od 22.26>	νείκειον δ' ̓Οδυσῆα χολωτοῖσιν ἐπέεσσι:

<hom.od 22.27>	“ξεῖνε, κακῶς ἀνδρῶν τοξάζεαι: οὐκέτ' ἀέθλων
<hom.od 22.28>	ἄλλων ἀντιάσεις: νῦν τοι σῶς αἰπὺς ὄλεθρος.
<hom.od 22.29>	καὶ γὰρ δὴ νῦν φῶτα κατέκτανες ὃς μέγ' ἄριστος
<hom.od 22.30>	κούρων εἰν ̓Ιθάκῃ: τῷ ς' ἐνθάδε γῦπες ἔδονται.”

<hom.od 22.31>	ἴσκεν ἕκαστος ἀνήρ, ἐπεὶ ἦ φάσαν οὐκ ἐθέλοντα
<hom.od 22.32>	ἄνδρα κατακτεῖναι: τὸ δὲ νήπιοι οὐκ ἐνόησαν,
<hom.od 22.33>	ὡς δή σφιν καὶ πᾶσιν ὀλέθρου πείρατ' ἐφῆπτο.
<hom.od 22.34>	τοὺς δ' ἄρ' ὑπόδρα ἰδὼν προσέφη πολύμητις ̓Οδυσσεύς:

<hom.od 22.35>	“ὦ κύνες,  οὔ μ' ἔτ' ἐφάσκεθ' ὑπότροπον οἴκαδ' ἱκέσθαι
<hom.od 22.36>	δήμου ἄπο Τρώων, ὅτι μοι κατεκείρετε οἶκον,
<hom.od 22.37>	δμῳῇσιν δὲ γυναιξὶ παρευνάζεσθε βιαίως,
<hom.od 22.38>	αὐτοῦ τε ζώοντος ὑπεμνάασθε γυναῖκα,
<hom.od 22.39>	οὔτε θεοὺς δείσαντες, οἳ οὐρανὸν εὐρὺν ἔχουσιν,
<hom.od 22.40>	οὔτε τιν' ἀνθρώπων νέμεσιν κατόπισθεν ἔσεσθαι:
<hom.od 22.41>	νῦν ὑμῖν καὶ πᾶσιν ὀλέθρου πείρατ' ἐφῆπται.”

<hom.od 22.42>	ὣς φάτο, τοὺς δ' ἄρα πάντας ὑπὸ χλωρὸν δέος εἷλεν:
<hom.od 22.43>	πάπτηνεν δὲ ἕκαστος ὅπη φύγοι αἰπὺν ὄλεθρον.
<hom.od 22.44>	Εὐρύμαχος δέ μιν οἶος ἀμειβόμενος προσέειπεν:

<hom.od 22.45>	“εἰ μὲν δὴ ̓Οδυσεὺς ̓Ιθακήσιος εἰλήλουθας,
<hom.od 22.46>	ταῦτα μὲν αἴσιμα εἶπας, ὅσα ῥέζεσκον ̓Αχαιοί,
<hom.od 22.47>	πολλὰ μὲν ἐν μεγάροισιν ἀτάσθαλα, πολλὰ δ' ἐπ' ἀγροῦ.
<hom.od 22.48>	ἀλλ' ὁ μὲν ἤδη κεῖται ὃς αἴτιος ἔπλετο πάντων,
<hom.od 22.49>	̓Αντίνοος: οὗτος γὰρ ἐπίηλεν τάδε ἔργα,
<hom.od 22.50>	οὔ τι γάμου τόσσον κεχρημένος οὐδὲ χατίζων,
<hom.od 22.51>	ἀλλ' ἄλλα φρονέων, τά οἱ οὐκ ἐτέλεσσε Κρονίων,
<hom.od 22.52>	ὄφρ' ̓Ιθάκης κατὰ δῆμον ἐϋκτιμένης βασιλεύοι
<hom.od 22.53>	αὐτός, ἀτὰρ σὸν παῖδα κατακτείνειε λοχήσας.
<hom.od 22.54>	νῦν δ' ὁ μὲν ἐν μοίρῃ πέφαται, σὺ δὲ φείδεο λαῶν
<hom.od 22.55>	σῶν: ἀτὰρ ἄμμες ὄπισθεν ἀρεσσάμενοι κατὰ δῆμον,
<hom.od 22.56>	ὅσσα τοι ἐκπέποται καὶ ἐδήδοται ἐν μεγάροισι,
<hom.od 22.57>	τιμὴν ἀμφὶς ἄγοντες ἐεικοσάβοιον ἕκαστος,
<hom.od 22.58>	χαλκόν τε χρυσόν τ' ἀποδώσομεν, εἰς ὅ κε σὸν κῆρ
<hom.od 22.59>	ἰανθῇ: πρὶν δ' οὔ τι νεμεσσητὸν κεχολῶσθαι.”

<hom.od 22.60>	τὸν δ' ἄρ' ὑπόδρα ἰδὼν προσέφη πολύμητις ̓Οδυσσεύς:
<hom.od 22.61>	“Εὐρύμαχ',  οὐδ' εἴ μοι πατρώϊα πάντ' ἀποδοῖτε,
<hom.od 22.62>	ὅσσα τε νῦν ὔμμ' ἐστὶ καὶ εἴ ποθεν ἄλλ' ἐπιθεῖτε,
<hom.od 22.63>	οὐδέ κεν ὣς ἔτι χεῖρας ἐμὰς λήξαιμι φόνοιο
<hom.od 22.64>	πρὶν πᾶσαν μνηστῆρας ὑπερβασίην ἀποτῖσαι.
<hom.od 22.65>	νῦν ὑμῖν παράκειται ἐναντίον ἠὲ μάχεσθαι
<hom.od 22.66>	ἢ φεύγειν, ὅς κεν θάνατον καὶ κῆρας ἀλύξῃ:
<hom.od 22.67>	ἀλλά τιν' οὐ φεύξεσθαι ὀί̈ομαι αἰπὺν ὄλεθρον.”

<hom.od 22.68>	ὣς φάτο, τῶν δ' αὐτοῦ λύτο γούνατα καὶ φίλον ἦτορ.
<hom.od 22.69>	τοῖσιν δ' Εὐρύμαχος προσεφώνεε δεύτερον αὖτις:

<hom.od 22.70>	“ὦ φίλοι, οὐ γὰρ σχήσει ἀνὴρ ὅδε χεῖρας ἀάπτους,
<hom.od 22.71>	ἀλλ' ἐπεὶ ἔλλαβε τόξον ἐύ̈ξοον ἠδὲ φαρέτρην,
<hom.od 22.72>	οὐδοῦ ἄπο ξεστοῦ τοξάσσεται, εἰς ὅ κε πάντας
<hom.od 22.73>	ἄμμε κατακτείνῃ: ἀλλὰ μνησώμεθα χάρμης.
<hom.od 22.74>	φάσγανά τε σπάσσασθε καὶ ἀντίσχεσθε τραπέζας
<hom.od 22.75>	ἰῶν ὠκυμόρων: ἐπὶ δ' αὐτῷ πάντες ἔχωμεν
<hom.od 22.76>	ἀθρόοι, εἴ κέ μιν οὐδοῦ ἀπώσομεν ἠδὲ θυράων,
<hom.od 22.77>	ἔλθωμεν δ' ἀνὰ ἄστυ, βοὴ δ' ὤκιστα γένοιτο:
<hom.od 22.78>	τῷ κε τάχ' οὗτος ἀνὴρ νῦν ὕστατα τοξάσσαιτο.”

<hom.od 22.79>	ὣς ἄρα φωνήσας εἰρύσσατο φάσγανον ὀξὺ
<hom.od 22.80>	χάλκεον,  ἀμφοτέρωθεν ἀκαχμένον, ἆλτο δ' ἐπ' αὐτῷ
<hom.od 22.81>	σμερδαλέα ἰάχων: ὁ δ' ἁμαρτῆ δῖος ̓Οδυσσεὺς
<hom.od 22.82>	ἰὸν ἀποπροίει, βάλε δὲ στῆθος παρὰ μαζόν,
<hom.od 22.83>	ἐν δέ οἱ ἥπατι πῆξε θοὸν βέλος: ἐκ δ' ἄρα χειρὸς
<hom.od 22.84>	φάσγανον ἧκε χαμᾶζε, περιρρηδὴς δὲ τραπέζῃ
<hom.od 22.85>	κάππεσεν ἰδνωθείς, ἀπὸ δ' εἴδατα χεῦεν ἔραζε
<hom.od 22.86>	καὶ δέπας ἀμφικύπελλον: ὁ δὲ χθόνα τύπτε μετώπῳ
<hom.od 22.87>	θυμῷ ἀνιάζων, ποσὶ δὲ θρόνον ἀμφοτέροισι
<hom.od 22.88>	λακτίζων ἐτίνασσε: κατ' ὀφθαλμῶν δ' ἔχυτ' ἀχλύς.

<hom.od 22.89>	̓Αμφίνομος δ' ̓Οδυσῆος ἐείσατο κυδαλίμοιο
<hom.od 22.90>	ἀντίος ἀί̈ξας,  εἴρυτο δὲ φάσγανον ὀξύ,
<hom.od 22.91>	εἴ πώς οἱ εἴξειε θυράων. ἀλλ' ἄρα μιν φθῆ
<hom.od 22.92>	Τηλέμαχος κατόπισθε βαλὼν χαλκήρεϊ δουρὶ
<hom.od 22.93>	ὤμων μεσσηγύς, διὰ δὲ στήθεσφιν ἔλασσεν:
<hom.od 22.94>	δούπησεν δὲ πεσών, χθόνα δ' ἤλασε παντὶ μετώπῳ.
<hom.od 22.95>	Τηλέμαχος δ' ἀπόρουσε,  λιπὼν δολιχόσκιον ἔγχος
<hom.od 22.96>	αὐτοῦ ἐν ̓Αμφινόμῳ: περὶ γὰρ δίε μή τις ̓Αχαιῶν
<hom.od 22.97>	ἔγχος ἀνελκόμενον δολιχόσκιον ἢ ἐλάσειε
<hom.od 22.98>	φασγάνῳ ἀί̈ξας ἠὲ προπρηνέα τύψας.
<hom.od 22.99>	βῆ δὲ θέειν, μάλα δ' ὦκα φίλον πατέρ' εἰσαφίκανεν,
<hom.od 22.100>	ἀγχοῦ δ' ἱστάμενος ἔπεα πτερόεντα προσηύδα:

<hom.od 22.101>	“ὦ πάτερ, ἤδη τοι σάκος οἴσω καὶ δύο δοῦρε
<hom.od 22.102>	καὶ κυνέην πάγχαλκον, ἐπὶ κροτάφοις ἀραρυῖαν
<hom.od 22.103>	αὐτός τ' ἀμφιβαλεῦμαι ἰών, δώσω δὲ συβώτῃ
<hom.od 22.104>	καὶ τῷ βουκόλῳ ἄλλα: τετευχῆσθαι γὰρ ἄμεινον.”

<hom.od 22.105>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 22.106>	“οἶσε θέων,  ἧός μοι ἀμύνεσθαι πάρ' ὀϊστοί,
<hom.od 22.107>	μή μ' ἀποκινήσωσι θυράων μοῦνον ἐόντα.”

<hom.od 22.108>	ὣς φάτο, Τηλέμαχος δὲ φίλῳ ἐπεπείθετο πατρί,
<hom.od 22.109>	βῆ δ' ἴμεναι θάλαμόνδ', ὅθι οἱ κλυτὰ τεύχεα κεῖτο.
<hom.od 22.110>	ἔνθεν τέσσαρα μὲν σάκε' ἔξελε,  δούρατα δ' ὀκτὼ
<hom.od 22.111>	καὶ πίσυρας κυνέας χαλκήρεας ἱπποδασείας:
<hom.od 22.112>	βῆ δὲ φέρων, μάλα δ' ὦκα φίλον πατέρ' εἰσαφίκανεν,
<hom.od 22.113>	αὐτὸς δὲ πρώτιστα περὶ χροὶ̈ δύσετο χαλκόν:
<hom.od 22.114>	ὣς δ' αὔτως τὼ δμῶε δυέσθην τεύχεα καλά,
<hom.od 22.115>	ἔσταν δ' ἀμφ' ̓Οδυσῆα δαί̈φρονα ποικιλομήτην.

<hom.od 22.116>	αὐτὰρ ὅ γ', ὄφρα μὲν αὐτῷ ἀμύνεσθαι ἔσαν ἰοί.
<hom.od 22.117>	τόφρα μνηστήρων ἕνα γ' αἰεὶ ᾧ ἐνὶ οἴκῳ
<hom.od 22.118>	βάλλε τιτυσκόμενος: τοὶ δ' ἀγχιστῖνοι ἔπιπτον.
<hom.od 22.119>	αὐτὰρ ἐπεὶ λίπον ἰοὶ ὀϊστεύοντα ἄνακτα,
<hom.od 22.120>	τόξον μὲν πρὸς σταθμὸν ἐϋσταθέος μεγάροιο
<hom.od 22.121>	ἔκλιν' ἑστάμεναι, πρὸς ἐνώπια παμφανόωντα,
<hom.od 22.122>	αὐτὸς δ' ἀμφ' ὤμοισι σάκος θέτο τετραθέλυμνον,
<hom.od 22.123>	κρατὶ δ' ἐπ' ἰφθίμῳ κυνέην εὔτυκτον ἔθηκεν,
<hom.od 22.124>	ἵππουριν, δεινὸν δὲ λόφος καθύπερθεν ἔνευεν:
<hom.od 22.125>	εἵλετο δ' ἄλκιμα δοῦρε δύω κεκορυθμένα χαλκῷ.

<hom.od 22.126>	ὀρσοθύρη δέ τις ἔσκεν ἐϋδμήτῳ ἐνὶ τοίχῳ,
<hom.od 22.127>	ἀκρότατον δὲ παρ' οὐδὸν ἐϋσταθέος μεγάροιο
<hom.od 22.128>	ἦν ὁδὸς ἐς λαύρην, σανίδες δ' ἔχον εὖ ἀραρυῖαι.
<hom.od 22.129>	τὴν δ' ̓Οδυσεὺς φράζεσθαι ἀνώγει δῖον ὑφορβὸν
<hom.od 22.130>	ἑσταότ' ἄγχ' αὐτῆς: μία δ' οἴη γίγνετ' ἐφορμή.
<hom.od 22.131>	τοῖς δ' ̓Αγέλεως μετέειπεν, ἔπος πάντεσσι πιφαύσκων:

<hom.od 22.132>	“ὦ φίλοι, οὐκ ἂν δή τις ἀν' ὀρσοθύρην ἀναβαίη
<hom.od 22.133>	καὶ εἴποι λαοῖσι, βοὴ δ' ὤκιστα γένοιτο;
<hom.od 22.134>	τῷ κε τάχ' οὗτος ἀνὴρ νῦν ὕστατα τοξάσσαιτο.”

<hom.od 22.135>	τὸν δ' αὖτε προσέειπε Μελάνθιος, αἰπόλος αἰγῶν:
<hom.od 22.136>	“οὔ πως ἔστ',  ̓Αγέλαε διοτρεφές: ἄγχι γὰρ αἰνῶς
<hom.od 22.137>	αὐλῆς καλὰ θύρετρα καὶ ἀργαλέον στόμα λαύρης:
<hom.od 22.138>	καί χ' εἷς πάντας ἐρύκοι ἀνήρ, ὅς τ' ἄλκιμος εἴη.
<hom.od 22.139>	ἀλλ' ἄγεθ', ὑμῖν τεύχε' ἐνείκω θωρηχθῆναι
<hom.od 22.140>	ἐκ θαλάμου: ἔνδον γάρ,  ὀί̈ομαι, οὐδέ πη ἄλλῃ
<hom.od 22.141>	τεύχεα κατθέσθην ̓Οδυσεὺς καὶ φαίδιμος υἱός.”

<hom.od 22.142>	ὣς εἰπὼν ἀνέβαινε Μελάνθιος, αἰπόλος αἰγῶν,
<hom.od 22.143>	εἰς θαλάμους ̓Οδυσῆος ἀνὰ ῥῶγας μεγάροιο.
<hom.od 22.144>	ἔνθεν δώδεκα μὲν σάκε' ἔξελε, τόσσα δὲ δοῦρα
<hom.od 22.145>	καὶ τόσσας κυνέας χαλκήρεας ἱπποδασείας:
<hom.od 22.146>	βῆ δ' ἴμεναι, μάλα δ' ὦκα φέρων μνηστῆρσιν ἔδωκεν.
<hom.od 22.147>	καὶ τότ' ̓Οδυσσῆος λύτο γούνατα καὶ φίλον ἦτορ,
<hom.od 22.148>	ὡς περιβαλλομένους ἴδε τεύχεα χερσί τε δοῦρα
<hom.od 22.149>	μακρὰ τινάσσοντας: μέγα δ' αὐτῷ φαίνετο ἔργον.
<hom.od 22.150>	αἶψα δὲ Τηλέμαχον ἔπεα πτερόεντα προσηύδα:

<hom.od 22.151>	“Τηλέμαχ', ἦ μάλα δή τις ἐνὶ μεγάροισι γυναικῶν
<hom.od 22.152>	νῶϊν ἐποτρύνει πόλεμον κακὸν ἠὲ Μελανθεύς.”

<hom.od 22.153>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 22.154>	“ὦ πάτερ, αὐτὸς ἐγὼ τόδε γ' ἤμβροτον—οὐδέ τις ἄλλος
<hom.od 22.155>	αἴτιος—ὃς θαλάμοιο θύρην πυκινῶς ἀραρυῖαν
<hom.od 22.156>	κάλλιπον ἀγκλίνας: τῶν δὲ σκοπὸς ἦεν ἀμείνων.
<hom.od 22.157>	ἀλλ' ἴθι, δῖ' Εὔμαιε, θύρην ἐπίθες θαλάμοιο
<hom.od 22.158>	καὶ φράσαι ἤ τις ἄρ' ἐστὶ γυναικῶν ἣ τάδε ῥέζει,
<hom.od 22.159>	ἢ υἱὸς Δολίοιο, Μελανθεύς, τόν περ ὀί̈ω.”

<hom.od 22.160>	ὣς οἱ μὲν τοιαῦτα πρὸς ἀλλήλους ἀγόρευον,
<hom.od 22.161>	βῆ δ' αὖτις θάλαμόνδε Μελάνθιος, αἰπόλος αἰγῶν,
<hom.od 22.162>	οἴσων τεύχεα καλά. νόησε δὲ δῖος ὑφορβός,
<hom.od 22.163>	αἶψα δ' ̓Οδυσσῆα προσεφώνεεν ἐγγὺς ἐόντα:

<hom.od 22.164>	“διογενὲς Λαερτιάδη, πολυμήχαν' ̓Οδυσσεῦ,
<hom.od 22.165>	κεῖνος δ' αὖτ' ἀί̈δηλος ἀνήρ,  ὃν ὀϊόμεθ' αὐτοί,
<hom.od 22.166>	ἔρχεται ἐς θάλαμον: σὺ δέ μοι νημερτὲς ἐνίσπες,
<hom.od 22.167>	ἤ μιν ἀποκτείνω, αἴ κε κρείσσων γε γένωμαι,
<hom.od 22.168>	ἦε σοὶ ἐνθάδ' ἄγω, ἵν' ὑπερβασίας ἀποτίσῃ
<hom.od 22.169>	πολλάς, ὅσσας οὗτος ἐμήσατο σῷ ἐνὶ οἴκῳ.”

<hom.od 22.170>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 22.171>	“ἦ τοι ἐγὼ καὶ Τηλέμαχος μνηστῆρας ἀγαυοὺς
<hom.od 22.172>	σχήσομεν ἔντοσθεν μεγάρων, μάλα περ μεμαῶτας.
<hom.od 22.173>	σφῶϊ δ' ἀποστρέψαντε πόδας καὶ χεῖρας ὕπερθεν
<hom.od 22.174>	ἐς θάλαμον βαλέειν, σανίδας δ' ἐκδῆσαι ὄπισθε,
<hom.od 22.175>	σειρὴν δὲ πλεκτὴν ἐξ αὐτοῦ πειρήναντε
<hom.od 22.176>	κίον' ἀν' ὑψηλὴν ἐρύσαι πελάσαι τε δοκοῖσιν,
<hom.od 22.177>	ὥς κεν δηθὰ ζωὸς ἐὼν χαλέπ' ἄλγεα πάσχῃ:”

<hom.od 22.178>	ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο,
<hom.od 22.179>	βὰν δ' ἴμεν ἐς θάλαμον, λαθέτην δέ μιν ἔνδον ἐόντα.
<hom.od 22.180>	ἦ τοι ὁ μὲν θαλάμοιο μυχὸν κάτα τεύχε' ἐρεύνα,
<hom.od 22.181>	τὼ δ' ἔσταν ἑκάτερθε παρὰ σταθμοῖσι μένοντε.
<hom.od 22.182>	εὖθ' ὑπὲρ οὐδὸν ἔβαινε Μελάνθιος, αἰπόλος αἰγῶν,
<hom.od 22.183>	τῇ ἑτέρῃ μὲν χειρὶ φέρων καλὴν τρυφάλειαν,
<hom.od 22.184>	τῇ δ' ἑτέρῃ σάκος εὐρὺ γέρον, πεπαλαγμένον ἄζῃ,
<hom.od 22.185>	Λαέρτεω ἥρωος,  ὃ κουρίζων φορέεσκε:
<hom.od 22.186>	δὴ τότε γ' ἤδη κεῖτο, ῥαφαὶ δὲ λέλυντο ἱμάντων:
<hom.od 22.187>	τὼ δ' ἄρ' ἐπαί̈ξανθ' ἑλέτην ἔρυσάν τέ μιν εἴσω
<hom.od 22.188>	κουρίξ, ἐν δαπέδῳ δὲ χαμαὶ βάλον ἀχνύμενον κῆρ,
<hom.od 22.189>	σὺν δὲ πόδας χεῖράς τε δέον θυμαλγέϊ δεσμῷ
<hom.od 22.190>	εὖ μάλ' ἀποστρέψαντε διαμπερές,  ὡς ἐκέλευσεν
<hom.od 22.191>	υἱὸς Λαέρταο, πολύτλας δῖος ̓Οδυσσεύς:
<hom.od 22.192>	σειρὴν δὲ πλεκτὴν ἐξ αὐτοῦ πειρήναντε
<hom.od 22.193>	κίον' ἀν' ὑψηλὴν ἔρυσαν πέλασάν τε δοκοῖσι.
<hom.od 22.194>	τὸν δ' ἐπικερτομέων προσέφης, Εὔμαιε συβῶτα:

<hom.od 22.195>	“νῦν μὲν δὴ μάλα πάγχυ, Μελάνθιε, νύκτα φυλάξεις,
<hom.od 22.196>	εὐνῇ ἔνι μαλακῇ καταλέγμενος,  ὥς σε ἔοικεν:
<hom.od 22.197>	οὐδέ σέ γ' ἠριγένεια παρ' ̓Ωκεανοῖο ῥοάων
<hom.od 22.198>	λήσει ἐπερχομένη χρυσόθρονος, ἡνίκ' ἀγινεῖς
<hom.od 22.199>	αἶγας μνηστήρεσσι δόμον κάτα δαῖτα πένεσθαι.”

<hom.od 22.200>	ὣς ὁ μὲν αὖθι λέλειπτο,  ταθεὶς ὀλοῷ ἐνὶ δεσμῷ:
<hom.od 22.201>	τὼ δ' ἐς τεύχεα δύντε, θύρην ἐπιθέντε φαεινήν,
<hom.od 22.202>	βήτην εἰς ̓Οδυσῆα δαί̈φρονα, ποικιλομήτην.
<hom.od 22.203>	ἔνθα μένος πνείοντες ἐφέστασαν, οἱ μὲν ἐπ' οὐδοῦ
<hom.od 22.204>	τέσσαρες, οἱ δ' ἔντοσθε δόμων πολέες τε καὶ ἐσθλοί.
<hom.od 22.205>	τοῖσι δ' ἐπ' ἀγχίμολον θυγάτηρ Διὸς ἦλθεν ̓Αθήνη,
<hom.od 22.206>	Μέντορι εἰδομένη ἠμὲν δέμας ἠδὲ καὶ αὐδήν.
<hom.od 22.207>	τὴν δ' ̓Οδυσεὺς γήθησεν ἰδὼν καὶ μῦθον ἔειπε:

<hom.od 22.208>	“Μέντορ, ἄμυνον ἀρήν, μνῆσαι δ' ἑτάροιο φίλοιο,
<hom.od 22.209>	ὅς ς' ἀγαθὰ ῥέζεσκον: ὁμηλικίην δέ μοί ἐσσι.”

<hom.od 22.210>	ὣς φάτ',  ὀϊόμενος λαοσσόον ἔμμεν ̓Αθήνην.
<hom.od 22.211>	μνηστῆρες δ' ἑτέρωθεν ὁμόκλεον ἐν μεγάροισι:
<hom.od 22.212>	πρῶτος τήν γ' ἐνένιπε Δαμαστορίδης ̓Αγέλαος:

<hom.od 22.213>	“Μέντορ, μή ς' ἐπέεσσι παραιπεπίθῃσιν ̓Οδυσσεὺς
<hom.od 22.214>	μνηστήρεσσι μάχεσθαι, ἀμυνέμεναι δέ οἱ αὐτῷ.
<hom.od 22.215>	ὧδε γὰρ ἡμέτερόν γε νόον τελέεσθαι ὀί̈ω:
<hom.od 22.216>	ὁππότε κεν τούτους κτέωμεν, πατέρ' ἠδὲ καὶ υἱόν,
<hom.od 22.217>	ἐν δὲ σὺ τοῖσιν ἔπειτα πεφήσεαι, οἷα μενοινᾷς
<hom.od 22.218>	ἔρδειν ἐν μεγάροις: σῷ δ' αὐτοῦ κράατι τίσεις.
<hom.od 22.219>	αὐτὰρ ἐπὴν ὑμέων γε βίας ἀφελώμεθα χαλκῷ,
<hom.od 22.220>	κτήμαθ' ὁπόσσα τοί ἐστι, τά τ' ἔνδοθι καὶ τὰ θύρηφι,
<hom.od 22.221>	τοῖσιν ̓Οδυσσῆος μεταμίξομεν: οὐδέ τοι υἷας
<hom.od 22.222>	ζώειν ἐν μεγάροισιν ἐάσομεν, οὐδέ θύγατρας
<hom.od 22.223>	οὐδ' ἄλοχον κεδνὴν ̓Ιθάκης κατὰ ἄστυ πολεύειν.”

<hom.od 22.224>	ὣς φάτ', ̓Αθηναίη δὲ χολώσατο κηρόθι μᾶλλον,
<hom.od 22.225>	νείκεσσεν δ' ̓Οδυσῆα χολωτοῖσιν ἐπέεσσιν:

<hom.od 22.226>	“οὐκέτι σοί γ', ̓Οδυσεῦ, μένος ἔμπεδον οὐδέ τις ἀλκή
<hom.od 22.227>	οἵη ὅτ' ἀμφ' ̔Ελένῃ λευκωλένῳ εὐπατερείῃ,
<hom.od 22.228>	εἰνάετες Τρώεσσιν ἐμάρναο νωλεμὲς αἰεί,
<hom.od 22.229>	πολλοὺς δ' ἄνδρας ἔπεφνες ἐν αἰνῇ δηϊοτῆτι,
<hom.od 22.230>	σῇ δ' ἥλω βουλῇ Πριάμου πόλις εὐρυάγυια.
<hom.od 22.231>	πῶς δὴ νῦν, ὅτε σόν τε δόμον καὶ κτήμαθ' ἱκάνεις,
<hom.od 22.232>	ἄντα μνηστήρων ὀλοφύρεαι ἄλκιμος εἶναι;
<hom.od 22.233>	ἀλλ' ἄγε δεῦρο, πέπον, παρ' ἔμ' ἵστασο καὶ ἴδε ἔργον,
<hom.od 22.234>	ὄφρ' εἰδῇς οἷός τοι ἐν ἀνδράσι δυσμενέεσσιν
<hom.od 22.235>	Μέντωρ ̓Αλκιμίδης εὐεργεσίας ἀποτίνειν.”

<hom.od 22.236>	ἦ ῥα, καὶ οὔ πω πάγχυ δίδου ἑτεραλκέα νίκην,
<hom.od 22.237>	ἀλλ' ἔτ' ἄρα σθένεός τε καὶ ἀλκῆς πειρήτιζεν
<hom.od 22.238>	ἠμὲν ̓Οδυσσῆος ἠδ' υἱοῦ κυδαλίμοιο.
<hom.od 22.239>	αὐτὴ δ' αἰθαλόεντος ἀνὰ μεγάροιο μέλαθρον
<hom.od 22.240>	ἕζετ' ἀναί̈ξασα,  χελιδόνι εἰκέλη ἄντην.

<hom.od 22.241>	μνηστῆρας δ' ὤτρυνε Δαμαστορίδης ̓Αγέλαος,
<hom.od 22.242>	Εὐρύνομός τε καὶ ̓Αμφιμέδων Δημοπτόλεμός τε,
<hom.od 22.243>	Πείσανδρός τε Πολυκτορίδης Πόλυβός τε δαί̈φρων:
<hom.od 22.244>	οἱ γὰρ μνηστήρων ἀρετῇ ἔσαν ἔξοχ' ἄριστοι,
<hom.od 22.245>	ὅσσοι ἔτ' ἔζωον περί τε ψυχέων ἐμάχοντο:
<hom.od 22.246>	τοὺς δ' ἤδη ἐδάμασσε βιὸς καὶ ταρφέες ἰοί.
<hom.od 22.247>	τοῖς δ' ̓Αγέλεως μετέειπεν, ἔπος πάντεσσι πιφαύσκων:

<hom.od 22.248>	“ὦ φίλοι, ἤδη σχήσει ἀνὴρ ὅδε χεῖρας ἀάπτους:
<hom.od 22.249>	καὶ δή οἱ Μέντωρ μὲν ἔβη κενὰ εὔγματα εἰπών,
<hom.od 22.250>	οἱ δ' οἶοι λείπονται ἐπὶ πρώτῃσι θύρῃσι.
<hom.od 22.251>	τῷ νῦν μὴ ἅμα πάντες ἐφίετε δούρατα μακρά,
<hom.od 22.252>	ἀλλ' ἄγεθ' οἱ ἓξ πρῶτον ἀκοντίσατ', αἴ κέ ποθι Ζεὺς
<hom.od 22.253>	δώῃ ̓Οδυσσῆα βλῆσθαι καὶ κῦδος ἀρέσθαι.
<hom.od 22.254>	τῶν δ' ἄλλων οὐ κῆδος, ἐπὴν οὗτός γε πέσῃσιν.”

<hom.od 22.255>	ὣς ἔφαθ', οἱ δ' ἄρα πάντες ἀκόντισαν ὡς ἐκέλευεν,
<hom.od 22.256>	ἱέμενοι: τὰ δὲ πάντα ἐτώσια θῆκεν ̓Αθήνη,
<hom.od 22.257>	τῶν ἄλλος μὲν σταθμὸν ἐϋσταθέος μεγάροιο
<hom.od 22.258>	βεβλήκει, ἄλλος δὲ θύρην πυκινῶς ἀραρυῖαν:
<hom.od 22.259>	ἄλλου δ' ἐν τοίχῳ μελίη πέσε χαλκοβάρεια.
<hom.od 22.260>	αὐτὰρ ἐπεὶ δὴ δούρατ' ἀλεύαντο μνηστήρων,
<hom.od 22.261>	τοῖς δ' ἄρα μύθων ἦρχε πολύτλας δῖος ̓Οδυσσεύς:

<hom.od 22.262>	“ὦ φίλοι, ἤδη μέν κεν ἐγὼν εἴποιμι καὶ ἄμμι
<hom.od 22.263>	μνηστήρων ἐς ὅμιλον ἀκοντίσαι, οἳ μεμάασιν
<hom.od 22.264>	ἡμέας ἐξεναρίξαι ἐπὶ προτέροισι κακοῖσιν.”

<hom.od 22.265>	ὣς ἔφαθ', οἱ δ' ἄρα πάντες ἀκόντισαν ὀξέα δοῦρα
<hom.od 22.266>	ἄντα τιτυσκόμενοι: Δημοπτόλεμον μὲν ̓Οδυσσεύς,
<hom.od 22.267>	Εὐρυάδην δ' ἄρα Τηλέμαχος, ̓́Ελατον δὲ συβώτης,
<hom.od 22.268>	Πείσανδρον δ' ἄρ' ἔπεφνε βοῶν ἐπιβουκόλος ἀνήρ.
<hom.od 22.269>	οἱ μὲν ἔπειθ' ἅμα πάντες ὀδὰξ ἕλον ἄσπετον οὖδας,
<hom.od 22.270>	μνηστῆρες δ' ἀνεχώρησαν μεγάροιο μυχόνδε:
<hom.od 22.271>	τοὶ δ' ἄρ' ἐπήϊξαν, νεκύων δ' ἐξ ἔγχε' ἕλοντο.

<hom.od 22.272>	αὖτις δὲ μνηστῆρες ἀκόντισαν ὀξέα δοῦρα
<hom.od 22.273>	ἱέμενοι: τὰ δὲ πολλὰ ἐτώσια θῆκεν ̓Αθήνη.
<hom.od 22.274>	τῶν ἄλλος μὲν σταθμὸν ἐϋσταθέος μεγάροιο
<hom.od 22.275>	βεβλήκειν,  ἄλλος δὲ θύρην πυκινῶς ἀραρυῖαν:
<hom.od 22.276>	ἄλλου δ' ἐν τοίχῳ μελίη πέσε χαλκοβάρεια.
<hom.od 22.277>	̓Αμφιμέδων δ' ἄρα Τηλέμαχον βάλε χεῖρ' ἐπὶ καρπῷ
<hom.od 22.278>	λίγδην, ἄκρον δὲ ῥινὸν δηλήσατο χαλκός.
<hom.od 22.279>	Κτήσιππος δ' Εὔμαιον ὑπὲρ σάκος ἔγχεϊ μακρῷ
<hom.od 22.280>	ὦμον ἐπέγραψεν: τὸ δ' ὑπέρπτατο, πῖπτε δ' ἔραζε.
<hom.od 22.281>	τοὶ δ' αὖτ' ἀμφ' ̓Οδυσῆα δαί̈φρονα ποικιλομήτην,
<hom.od 22.282>	μνηστήρων ἐς ὅμιλον ἀκόντισαν ὀξέα δοῦρα.
<hom.od 22.283>	ἔνθ' αὖτ' Εὐρυδάμαντα βάλε πτολίπορθος ̓Οδυσσεύς,
<hom.od 22.284>	̓Αμφιμέδοντα δὲ Τηλέμαχος, Πόλυβον δὲ συβώτης:
<hom.od 22.285>	Κτήσιππον δ' ἄρ' ἔπειτα βοῶν ἐπιβουκόλος ἀνὴρ
<hom.od 22.286>	βεβλήκει πρὸς στῆθος, ἐπευχόμενος δὲ προσηύδα:

<hom.od 22.287>	“ὦ Πολυθερσεί̈δη φιλοκέρτομε, μή ποτε πάμπαν
<hom.od 22.288>	εἴκων ἀφραδίῃς μέγα εἰπεῖν, ἀλλὰ θεοῖσιν
<hom.od 22.289>	μῦθον ἐπιτρέψαι, ἐπεὶ ἦ πολὺ φέρτεροί εἰσι.
<hom.od 22.290>	τοῦτό τοι ἀντὶ ποδὸς ξεινήϊον,  ὅν ποτ' ἔδωκας
<hom.od 22.291>	ἀντιθέῳ ̓Οδυσῆϊ δόμον κάτ' ἀλητεύοντι.”

<hom.od 22.292>	ἦ ῥα βοῶν ἑλίκων ἐπιβουκόλος: αὐτὰρ ̓Οδυσσεὺς
<hom.od 22.293>	οὖτα Δαμαστορίδην αὐτοσχεδὸν ἔγχεϊ μακρῷ.
<hom.od 22.294>	Τηλέμαχος δ' Εὐηνορίδην Λειώκριτον οὖτα
<hom.od 22.295>	δουρὶ μέσον κενεῶνα,  διαπρὸ δὲ χαλκὸν ἔλασσεν:
<hom.od 22.296>	ἤριπε δὲ πρηνής, χθόνα δ' ἤλασε παντὶ μετώπῳ.
<hom.od 22.297>	δὴ τότ' ̓Αθηναίη φθισίμβροτον αἰγίδ' ἀνέσχεν
<hom.od 22.298>	ὑψόθεν ἐξ ὀροφῆς: τῶν δὲ φρένες ἐπτοίηθεν.
<hom.od 22.299>	οἱ δ' ἐφέβοντο κατὰ μέγαρον βόες ὣς ἀγελαῖαι:
<hom.od 22.300>	τὰς μέν τ' αἰόλος οἶστρος ἐφορμηθεὶς ἐδόνησεν
<hom.od 22.301>	ὥρῃ ἐν εἰαρινῇ, ὅτε τ' ἤματα μακρὰ πέλονται.
<hom.od 22.302>	οἱ δ' ὥς τ' αἰγυπιοὶ γαμψώνυχες ἀγκυλοχεῖλαι,
<hom.od 22.303>	ἐξ ὀρέων ἐλθόντες ἐπ' ὀρνίθεσσι θόρωσι:
<hom.od 22.304>	ταὶ μέν τ' ἐν πεδίῳ νέφεα πτώσσουσαι ἵενται,
<hom.od 22.305>	οἱ δέ τε τὰς ὀλέκουσιν ἐπάλμενοι,  οὐδέ τις ἀλκὴ
<hom.od 22.306>	γίγνεται οὐδὲ φυγή: χαίρουσι δέ τ' ἀνέρες ἄγρῃ:
<hom.od 22.307>	ὣς ἄρα τοὶ μνηστῆρας ἐπεσσύμενοι κατὰ δῶμα
<hom.od 22.308>	τύπτον ἐπιστροφάδην: τῶν δὲ στόνος ὤρνυτ' ἀεικὴς
<hom.od 22.309>	κράτων τυπτομένων, δάπεδον δ' ἅπαν αἵματι θῦε.

<hom.od 22.310>	λειώδης δ' ̓Οδυσῆος ἐπεσσύμενος λάβε γούνων,
<hom.od 22.311>	καί μιν λισσόμενος ἔπεα πτερόεντα προσηύδα:

<hom.od 22.312>	“γουνοῦμαί ς', ̓Οδυσεῦ: σὺ δέ μ' αἴδεο καί μ' ἐλέησον:
<hom.od 22.313>	οὐ γάρ πώ τινά φημι γυναικῶν ἐν μεγάροισιν
<hom.od 22.314>	εἰπεῖν οὐδέ τι ῥέξαι ἀτάσθαλον: ἀλλὰ καὶ ἄλλους
<hom.od 22.315>	παύεσκον μνηστῆρας,  ὅτις τοιαῦτά γε ῥέζοι.
<hom.od 22.316>	ἀλλά μοι οὐ πείθοντο κακῶν ἄπο χεῖρας ἔχεσθαι:
<hom.od 22.317>	τῷ καὶ ἀτασθαλίῃσιν ἀεικέα πότμον ἐπέσπον.
<hom.od 22.318>	αὐτὰρ ἐγὼ μετὰ τοῖσι θυοσκόος οὐδὲν ἐοργὼς
<hom.od 22.319>	κείσομαι, ὡς οὐκ ἔστι χάρις μετόπισθ' εὐεργέων:”

<hom.od 22.320>	τὸν δ' ἄρ' ὑπόδρα ἰδὼν προσέφη πολύμητις ̓Οδυσσεύς:
<hom.od 22.321>	“εἰ μὲν δὴ μετὰ τοῖσι θυοσκόος εὔχεαι εἶναι,
<hom.od 22.322>	πολλάκι που μέλλεις ἀρήμεναι ἐν μεγάροισι
<hom.od 22.323>	τηλοῦ ἐμοὶ νόστοιο τέλος γλυκεροῖο γενέσθαι,
<hom.od 22.324>	σοὶ δ' ἄλοχόν τε φίλην σπέσθαι καὶ τέκνα τεκέσθαι:
<hom.od 22.325>	τῷ οὐκ ἂν θάνατόν γε δυσηλεγέα προφύγοισθα.”

<hom.od 22.326>	ὣς ἄρα φωνήσας ξίφος εἵλετο χειρὶ παχείῃ
<hom.od 22.327>	κείμενον, ὅ ῥ' ̓Αγέλαος ἀποπροέηκε χαμᾶζε
<hom.od 22.328>	κτεινόμενος: τῷ τόν γε κατ' αὐχένα μέσσον ἔλασσε.
<hom.od 22.329>	φθεγγομένου δ' ἄρα τοῦ γε κάρη κονίῃσιν ἐμίχθη.

<hom.od 22.330>	Τερπιάδης δ' ἔτ' ἀοιδὸς ἀλύσκανε κῆρα μέλαιναν,
<hom.od 22.331>	Φήμιος, ὅς ῥ' ἤειδε μετὰ μνηστῆρσιν ἀνάγκῃ.
<hom.od 22.332>	ἔστη δ' ἐν χείρεσσίν ἔχων φόρμιγγα λίγειαν
<hom.od 22.333>	ἄγχι παρ' ὀρσοθύρην: δίχα δὲ φρεσὶ μερμήριζεν,
<hom.od 22.334>	ἢ ἐκδὺς μεγάροιο Διὸς μεγάλου ποτὶ βωμὸν
<hom.od 22.335>	ἑρκείου ἵζοιτο τετυγμένον,  ἔνθ' ἄρα πολλὰ
<hom.od 22.336>	Λαέρτης ̓Οδυσεύς τε βοῶν ἐπὶ μηρί' ἔκηαν,
<hom.od 22.337>	ἦ γούνων λίσσοιτο προσαί̈ξας ̓Οδυσῆα.
<hom.od 22.338>	ὧδε δέ οἱ φρονέοντι δοάσσατο κέρδιον εἶναι,
<hom.od 22.339>	γούνων ἅψασθαι Λαερτιάδεω ̓Οδυσῆος.
<hom.od 22.340>	ἦ τοι ὁ φόρμιγγα γλαφυρὴν κατέθηκε χαμᾶζε
<hom.od 22.341>	μεσσηγὺς κρητῆρος ἰδὲ θρόνου ἀργυροήλου,
<hom.od 22.342>	αὐτὸς δ' αὖτ' ̓Οδυσῆα προσαί̈ξας λάβε γούνων,
<hom.od 22.343>	καί μιν λισσόμενος ἔπεα πτερόεντα προσηύδα:

<hom.od 22.344>	“γουνοῦμαί ς', ̓Οδυσεῦ: σὺ δέ μ' αἴδεο καί μ' ἐλέησον:
<hom.od 22.345>	αὐτῷ τοι μετόπισθ' ἄχος ἔσσεται,  εἴ κεν ἀοιδὸν
<hom.od 22.346>	πέφνῃς, ὅς τε θεοῖσι καὶ ἀνθρώποισιν ἀείδω.
<hom.od 22.347>	αὐτοδίδακτος δ' εἰμί, θεὸς δέ μοι ἐν φρεσὶν οἴμας
<hom.od 22.348>	παντοίας ἐνέφυσεν: ἔοικα δέ τοι παραείδειν
<hom.od 22.349>	ὥς τε θεῷ: τῷ με λιλαίεο δειροτομῆσαι.
<hom.od 22.350>	καί κεν Τηλέμαχος τάδε γ' εἴποι,  σὸς φίλος υἱός,
<hom.od 22.351>	ὡς ἐγὼ οὔ τι ἑκὼν ἐς σὸν δόμον οὐδὲ χατίζων
<hom.od 22.352>	πωλεύμην μνηστῆρσιν ἀεισόμενος μετὰ δαῖτας,
<hom.od 22.353>	ἀλλὰ πολὺ πλέονες καὶ κρείσσονες ἦγον ἀνάγκῃ.”

<hom.od 22.354>	ὣς φάτο, τοῦ δ' ἤκους' ἱερὴ ἲς Τηλεμάχοιο,
<hom.od 22.355>	αἶψα δ' ἑὸν πατέρα προσεφώνεεν ἐγγὺς ἐόντα:

<hom.od 22.356>	“ἴσχεο μηδέ τι τοῦτον ἀναίτιον οὔταε χαλκῷ:
<hom.od 22.357>	καὶ κήρυκα Μέδοντα σαώσομεν, ὅς τέ μευ αἰεὶ
<hom.od 22.358>	οἴκῳ ἐν ἡμετέρῳ κηδέσκετο παιδὸς ἐόντος,
<hom.od 22.359>	εἰ δὴ μή μιν ἔπεφνε Φιλοίτιος ἠὲ συβώτης,
<hom.od 22.360>	ἠὲ σοὶ ἀντεβόλησεν ὀρινομένῳ κατὰ δῶμα.”

<hom.od 22.361>	ὣς φάτο, τοῦ δ' ἤκουσε Μέδων πεπνυμένα εἰδώς:
<hom.od 22.362>	πεπτηὼς γὰρ ἔκειτο ὑπὸ θρόνον, ἀμφὶ  δὲ δέρμα
<hom.od 22.363>	ἕστο βοὸς νεόδαρτον, ἀλύσκων κῆρα μέλαιναν.
<hom.od 22.364>	αἶψα δ' ἀπὸ θρόνου ὦρτο, θοῶς δ' ἀπέδυνε βοείην
<hom.od 22.365>	Τηλέμαχον δ' ἄρ' ἔπειτα προσαί̈ξας λάβε γούνων,
<hom.od 22.366>	καί μιν λισσόμενος ἔπεα πτερόεντα προσηύδα:

<hom.od 22.367>	“ὦ φίλ', ἐγὼ μὲν ὅδ' εἰμί, σὺ δ' ἴσχεο εἰπὲ δὲ πατρὶ
<hom.od 22.368>	μή με περισθενέων δηλήσεται ὀξέϊ χαλκῷ,
<hom.od 22.369>	ἀνδρῶν μνηστήρων κεχολωμένος, οἵ οἱ ἔκειρον
<hom.od 22.370>	κτήματ' ἐνὶ μεγάροις,  σὲ δὲ νήπιοι οὐδὲν ἔτιον.”

<hom.od 22.371>	τὸν δ' ἐπιμειδήσας προσέφη πολύμητις ̓Οδυσσεύς:
<hom.od 22.372>	“θάρσει, ἐπεὶ δή ς' οὗτος ἐρύσσατο καὶ ἐσάωσεν,
<hom.od 22.373>	ὄφρα γνῷς κατὰ θυμόν, ἀτὰρ εἴπῃσθα καὶ ἄλλῳ,
<hom.od 22.374>	ὡς κακοεργίης εὐεργεσίη μέγ' ἀμείνων.
<hom.od 22.375>	ἀλλ' ἐξελθόντες μεγάρων ἕζεσθε θύραζε
<hom.od 22.376>	ἐκ φόνου εἰς αὐλήν, σύ τε καὶ πολύφημος ἀοιδός,
<hom.od 22.377>	ὄφρ' ἂν ἐγὼ κατὰ δῶμα πονήσομαι ὅττεό με χρή.”

<hom.od 22.378>	ὣς φάτο, τὼ δ' ἔξω βήτην μεγάροιο κιόντε,
<hom.od 22.379>	ἑζέσθην δ' ἄρα τώ γε Διὸς μεγάλου ποτὶ βωμόν,
<hom.od 22.380>	πάντοσε παπταίνοντε,  φόνον ποτιδεγμένω αἰεί.
<hom.od 22.381>	πάπτηνεν δ' ̓Οδυσεὺς καθ' ἑὸν δόμον, εἴ τις ἔτ' ἀνδρῶν
<hom.od 22.382>	ζωὸς ὑποκλοπέοιτο, ἀλύσκων κῆρα μέλαιναν.
<hom.od 22.383>	τοὺς δὲ ἴδεν μάλα πάντας ἐν αἵματι καὶ κονίῃσι
<hom.od 22.384>	πεπτεῶτας πολλούς, ὥστ' ἰχθύας, οὕς θ' ἁλιῆες
<hom.od 22.385>	κοῖλον ἐς αἰγιαλὸν πολιῆς ἔκτοσθε θαλάσσης
<hom.od 22.386>	δικτύῳ ἐξέρυσαν πολυωπῷ: οἱ δέ τε πάντες
<hom.od 22.387>	κύμαθ' ἁλὸς ποθέοντες ἐπὶ ψαμάθοισι κέχυνται:
<hom.od 22.388>	τῶν μέν τ' ̓Ηέλιος φαέθων ἐξείλετο θυμόν:
<hom.od 22.389>	ὣς τότ' ἄρα μνηστῆρες ἐπ' ἀλλήλοισι κέχυντο.
<hom.od 22.390>	δὴ τότε Τηλέμαχον προσέφη πολύμητις ̓Οδυσσεύς:

<hom.od 22.391>	“Τηλέμαχ', εἰ δ' ἄγε μοι κάλεσον τροφὸν Εὐρύκλειαν,
<hom.od 22.392>	ὄφρα ἔπος εἴπωμι τό μοι καταθύμιόν ἐστιν.”
<hom.od 22.393>	ὣς φάτο, Τηλέμαχος δὲ φίλῳ ἐπεπείθετο πατρί,
<hom.od 22.394>	κινήσας δὲ θύρην προσέφη τροφὸν Εὐρύκλειαν:

<hom.od 22.395>	“δεῦρο δὴ ὄρσο,  γρηὺ̈ παλαιγενές, ἥ τε γυναικῶν
<hom.od 22.396>	δμῳάων σκοπός ἐσσι κατὰ μέγαρ' ἡμετεράων:
<hom.od 22.397>	ἔρχεο: κικλήσκει σε πατὴρ ἐμός, ὄφρα τι εἴπῃ.”

<hom.od 22.398>	ὣς ἄρ' ἐφώνησεν, τῇ δ' ἄπτερος ἔπλετο μῦθος,
<hom.od 22.399>	ὤϊξεν δὲ θύρας μεγάρων εὖ ναιεταόντων,
<hom.od 22.400>	βῆ δ' ἴμεν: αὐτὰρ Τηλέμαχος πρόσθ' ἡγεμόνευεν.
<hom.od 22.401>	εὗρεν ἔπειτ' ̓Οδυσῆα μετὰ κταμένοισι νέκυσσιν,
<hom.od 22.402>	αἵματι καὶ λύθρῳ πεπαλαγμένον ὥστε λέοντα,
<hom.od 22.403>	ὅς ῥά τε βεβρωκὼς βοὸς ἔρχεται ἀγραύλοιο:
<hom.od 22.404>	πᾶν δ' ἄρα οἱ στῆθός τε παρήϊά τ' ἀμφοτέρωθεν
<hom.od 22.405>	αἱματόεντα πέλει,  δεινὸς δ' εἰς ὦπα ἰδέσθαι:
<hom.od 22.406>	ὣς ̓Οδυσεὺς πεπάλακτο πόδας καὶ χεῖρας ὕπερθεν.
<hom.od 22.407>	ἡ δ' ὡς οὖν νέκυάς τε καὶ ἄσπετον εἴσιδεν αἷμα,
<hom.od 22.408>	ἴθυσέν ῥ' ὀλολύξαι, ἐπεὶ μέγα εἴσιδεν ἔργον:
<hom.od 22.409>	ἀλλ' ̓Οδυσεὺς κατέρυκε καὶ ἔσχεθεν ἱεμένην περ,
<hom.od 22.410>	καί μιν φωνήσας ἔπεα πτερόεντα προσηύδα:

<hom.od 22.411>	“ἐν θυμῷ, γρηῦ, χαῖρε καὶ ἴσχεο μηδ' ὀλόλυζε:
<hom.od 22.412>	οὐχ ὁσίη κταμένοισιν ἐπ' ἀνδράσιν εὐχετάασθαι.
<hom.od 22.413>	τούσδε δὲ μοῖρ' ἐδάμασσε θεῶν καὶ σχέτλια ἔργα:
<hom.od 22.414>	οὔ τινα γὰρ τίεσκον ἐπιχθονίων ἀνθρώπων,
<hom.od 22.415>	οὐ κακὸν οὐδὲ μὲν ἐσθλόν,  ὅτις σφέας εἰσαφίκοιτο:
<hom.od 22.416>	τῷ καὶ ἀτασθαλίῃσιν ἀεικέα πότμον ἐπέσπον.
<hom.od 22.417>	ἀλλ' ἄγε μοι σὺ γυναῖκας ἐνὶ μεγάροις κατάλεξον,
<hom.od 22.418>	αἵ τέ μ' ἀτιμάζουσι καὶ αἳ νηλείτιδές εἰσιν.”

<hom.od 22.419>	τὸν δ' αὖτε προσέειπε φίλη τροφὸς Εὐρύκλεια:
<hom.od 22.420>	“τοιγὰρ ἐγώ τοι,  τέκνον, ἀληθείην καταλέξω.
<hom.od 22.421>	πεντήκοντά τοί εἰσιν ἐνὶ μεγάροισι γυναῖκες
<hom.od 22.422>	δμῳαί, τὰς μέν τ' ἔργα διδάξαμεν ἐργάζεσθαι,
<hom.od 22.423>	εἴριά τε ξαίνειν καὶ δουλοσύνην ἀνέχεσθαι:
<hom.od 22.424>	τάων δώδεκα πᾶσαι ἀναιδείης ἐπέβησαν,
<hom.od 22.425>	οὔτ' ἐμὲ τίουσαι οὔτ' αὐτὴν Πηνελόπειαν.
<hom.od 22.426>	Τηλέμαχος δὲ νέον μὲν ἀέξετο, οὐδέ ἑ μήτηρ
<hom.od 22.427>	σημαίνειν εἴασκεν ἐπὶ δμῳῇσι γυναιξίν.
<hom.od 22.428>	ἀλλ' ἄγ' ἐγὼν ἀναβᾶς' ὑπερώϊα σιγαλόεντα
<hom.od 22.429>	εἴπω σῇ ἀλόχῳ, τῇ τις θεὸς ὕπνον ἐπῶρσε.”

<hom.od 22.430>	τὴν δ' ἀπαμειβόμενος προσέφη πολύμητις ̓Οδυσσεύς
<hom.od 22.431>	“μή πω τήνδ' ἐπέγειρε: σὺ δ' ἐνθάδε εἰπὲ γυναιξὶν
<hom.od 22.432>	ἐλθέμεν, αἵ περ πρόσθεν ἀεικέα μηχανόωντο.”

<hom.od 22.433>	“ὣς ἄρ' ἔφη, γρηὺ̈ς δὲ διὲκ μεγάροιο βεβήκει
<hom.od 22.434>	ἀγγελέουσα γυναιξὶ καὶ ὀτρυνέουσα νέεσθαι.
<hom.od 22.435>	αὐτὰρ ὁ Τηλέμαχον καὶ βουκόλον ἠδὲ συβώτην
<hom.od 22.436>	εἰς ἓ καλεσσάμενος ἔπεα πτερόεντα προσηύδα:

<hom.od 22.437>	“ἄρχετε νῦν νέκυας φορέειν καὶ ἄνωχθε γυναῖκας:
<hom.od 22.438>	αὐτὰρ ἔπειτα θρόνους περικαλλέας ἠδὲ τραπέζας
<hom.od 22.439>	ὕδατι καὶ σπόγγοισι πολυτρήτοισι καθαίρειν.
<hom.od 22.440>	αὐτὰρ ἐπὴν δὴ πάντα δόμον κατακοσμήσησθε,
<hom.od 22.441>	δμῳὰς ἐξαγαγόντες ἐϋσταθέος μεγάροιο,
<hom.od 22.442>	μεσσηγύς τε θόλου καὶ ἀμύμονος ἕρκεος αὐλῆς,
<hom.od 22.443>	θεινέμεναι ξίφεσιν τανυήκεσιν, εἰς ὅ κε πασέων
<hom.od 22.444>	ψυχὰς ἐξαφέλησθε καὶ ἐκλελάθωντ' ̓Αφροδίτης,
<hom.od 22.445>	τὴν ἄρ' ὑπὸ μνηστῆρσιν ἔχον μίσγοντό τε λάθρη.”

<hom.od 22.446>	“ὣς ἔφαθ', αἱ δὲ γυναῖκες ἀολλέες ἦλθον ἅπασαι,
<hom.od 22.447>	αἴν' ὀλοφυρόμεναι, θαλερὸν κατὰ δάκρυ χέουσαι.
<hom.od 22.448>	πρῶτα μὲν οὖν νέκυας φόρεον κατατεθνηῶτας,
<hom.od 22.449>	κὰδ δ' ἄρ' ὑπ' αἰθούσῃ τίθεσαν εὐερκέος αὐλῆς,
<hom.od 22.450>	ἀλλήλοισιν ἐρείδουσαι: σήμαινε δ' ̓Οδυσσεὺς
<hom.od 22.451>	αὐτὸς ἐπισπέρχων:  ταὶ δ' ἐκφόρεον καὶ ἀνάγκῃ.
<hom.od 22.452>	αὐτὰρ ἔπειτα θρόνους περικαλλέας ἠδὲ τραπέζας
<hom.od 22.453>	ὕδατι καὶ σπόγγοισι πολυτρήτοισι κάθαιρον.
<hom.od 22.454>	αὐτὰρ Τηλέμαχος καὶ βουκόλος ἠδὲ συβώτῃς
<hom.od 22.455>	λίστροισιν δάπεδον πύκα ποιητοῖο δόμοιο
<hom.od 22.456>	ξῦον: ταὶ δ' ἐφόρεον δμῳαί, τίθεσαν δὲ θύραζε.
<hom.od 22.457>	αὐτὰρ ἐπειδὴ πᾶν μέγαρον διεκοσμήσαντο,
<hom.od 22.458>	δμῳὰς δ' ἐξαγαγόντες ἐϋσταθέος μεγάροιο,
<hom.od 22.459>	μεσσηγύς τε θόλου καὶ ἀμύμονος ἕρκεος αὐλῆς,
<hom.od 22.460>	εἴλεον ἐν στείνει,  ὅθεν οὔ πως ἦεν ἀλύξαι.
<hom.od 22.461>	τοῖσι δὲ Τηλέμαχος πεπνυμένος ἦρχ' ἀγορεύειν:

<hom.od 22.462>	“μὴ μὲν δὴ καθαρῷ θανάτῳ ἀπὸ θυμὸν ἑλοίμην
<hom.od 22.463>	τάων, αἳ δὴ ἐμῇ κεφαλῇ κατ' ὀνείδεα χεῦαν
<hom.od 22.464>	μητέρι θ' ἡμετέρῃ παρά τε μνηστῆρσιν ἴαυον.”

<hom.od 22.465>	ὣς ἄρ' ἔφη,  καὶ πεῖσμα νεὸς κυανοπρῴροιο
<hom.od 22.466>	κίονος ἐξάψας μεγάλης περίβαλλε θόλοιο,
<hom.od 22.467>	ὑψός' ἐπεντανύσας, μή τις ποσὶν οὖδας ἵκοιτο.
<hom.od 22.468>	ὡς δ' ὅτ' ἂν ἢ κίχλαι τανυσίπτεροι ἠὲ πέλειαι
<hom.od 22.469>	ἕρκει ἐνιπλήξωσι, τό θ' ἑστήκῃ ἐνὶ θάμνῳ,
<hom.od 22.470>	αὖλιν ἐσιέμεναι,  στυγερὸς δ' ὑπεδέξατο κοῖτος,
<hom.od 22.471>	ὣς αἵ γ' ἑξείης κεφαλὰς ἔχον, ἀμφὶ δὲ πάσαις
<hom.od 22.472>	δειρῇσι βρόχοι ἦσαν, ὅπως οἴκτιστα θάνοιεν.
<hom.od 22.473>	ἤσπαιρον δὲ πόδεσσι μίνυνθά περ οὔ τι μάλα δήν.

<hom.od 22.474>	ἐκ δὲ Μελάνθιον ἦγον ἀνὰ πρόθυρόν τε καὶ αὐλήν:
<hom.od 22.475>	τοῦ δ' ἀπὸ μὲν ῥῖνάς τε καὶ οὔατα νηλέϊ χαλκῷ
<hom.od 22.476>	τάμνον, μήδεά τ' ἐξέρυσαν, κυσὶν ὠμὰ δάσασθαι,
<hom.od 22.477>	χεῖράς τ' ἠδὲ πόδας κόπτον κεκοτηότι θυμῷ.

<hom.od 22.478>	οἱ μὲν ἔπειτ' ἀπονιψάμενοι χεῖράς τε πόδας τε
<hom.od 22.479>	εἰς ̓Οδυσῆα δόμονδε κίον, τετέλεστο δὲ ἔργον:
<hom.od 22.480>	αὐτὰρ ὅ γε προσέειπε φίλην τροφὸν Εὐρύκλειαν:
<hom.od 22.481>	“οἶσε θέειον, γρηύ̈, κακῶν ἄκος, οἶσε δέ μοι πῦρ,
<hom.od 22.482>	ὄφρα θεειώσω μέγαρον: σὺ δὲ Πηνελόπειαν
<hom.od 22.483>	ἐλθεῖν ἐνθάδ' ἄνωχθι σὺν ἀμφιπόλοισι γυναιξί:
<hom.od 22.484>	πάσας δ' ὄτρυνον δμῳὰς κατὰ δῶμα νέεσθαι.”
<hom.od 22.485>	τὸν δ' αὖτε προσέειπε φίλη τροφὸς Εὐρύκλεια:
<hom.od 22.486>	“ναὶ δὴ ταῦτά γε, τέκνον ἐμόν, κατὰ μοῖραν ἔειπες.
<hom.od 22.487>	ἀλλ' ἄγε τοι χλαῖνάν τε χιτῶνά τε εἵματ' ἐνείκω,
<hom.od 22.488>	μηδ' οὕτω ῥάκεσιν πεπυκασμένος εὐρέας ὤμους
<hom.od 22.489>	ἕσταθ' ἐνὶ μεγάροισι: νεμεσσητὸν δέ κεν εἴη.”

<hom.od 22.490>	τὴν δ' ἀπαμειβόμενος προσέφη πολύμητις ̓Οδυσσεύς:
<hom.od 22.491>	“πῦρ νῦν μοι πρώτιστον ἐνὶ μεγάροισι γενέσθω.”

<hom.od 22.492>	ὣς ἔφατ', οὐδ' ἀπίθησε φίλη τροφὸς Εὐρύκλεια,
<hom.od 22.493>	ἤνεικεν δ' ἄρα πῦρ καὶ θήϊον: αὐτὰρ ̓Οδυσσεὺς
<hom.od 22.494>	εὖ διεθείωσεν μέγαρον καὶ δῶμα καὶ αὐλήν.
<hom.od 22.495>	γρηὺ̈ς δ' αὖτ' ἀπέβη διὰ δώματα κάλ' ̓Οδυσῆος
<hom.od 22.496>	ἀγγελέουσα γυναιξὶ καὶ ὀτρυνέουσα νέεσθαι:
<hom.od 22.497>	αἱ δ' ἴσαν ἐκ μεγάροιο δάος μετὰ χερσὶν ἔχουσαι.
<hom.od 22.498>	αἱ μὲν ἄρ' ἀμφεχέοντο καὶ ἠσπάζοντ' ̓Οδυσῆα,
<hom.od 22.499>	καὶ κύνεον ἀγαπαξόμεναι κεφαλήν τε καὶ ὤμους
<hom.od 22.500>	χεῖράς τ' αἰνύμεναι: τὸν δὲ γλυκὺς ἵμερος ᾕρει
<hom.od 22.501>	κλαυθμοῦ καὶ στοναχῆς, γίγνωσκε δ' ἄρα φρεσὶ πάσας.

<hom.od 23.1>	γρηὺ̈ς δ' εἰς ὑπερῷ' ἀνεβήσετο καγχαλόωσα,
<hom.od 23.2>	δεσποίνῃ ἐρέουσα φίλον πόσιν ἔνδον ἐόντα:
<hom.od 23.3>	γούνατα δ' ἐρρώσαντο, πόδες δ' ὑπερικταίνοντο.
<hom.od 23.4>	στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν:

<hom.od 23.5>	“ἔγρεο,  Πηνελόπεια, φίλον τέκος, ὄφρα ἴδηαι
<hom.od 23.6>	ὀφθαλμοῖσι τεοῖσι τά τ' ἔλδεαι ἤματα πάντα.
<hom.od 23.7>	ἦλθ' ̓Οδυσεὺς καὶ οἶκον ἱκάνεται, ὀψέ περ ἐλθών.
<hom.od 23.8>	μνηστῆρας δ' ἔκτεινεν ἀγήνορας, οἵ θ' ἑὸν οἶκον
<hom.od 23.9>	κήδεσκον καὶ κτήματ' ἔδον βιόωντό τε παῖδα.”
<hom.od 23.10>	τὴν δ' αὖτε προσέειπε περίφρων Πηνελόπεια:
<hom.od 23.11>	“μαῖα φίλη, μάργην σε θεοὶ θέσαν, οἵ τε δύνανται
<hom.od 23.12>	ἄφρονα ποιῆσαι καὶ ἐπίφρονά περ μάλ' ἐόντα,
<hom.od 23.13>	καί τε χαλιφρονέοντα σαοφροσύνης ἐπέβησαν:
<hom.od 23.14>	οἵ σέ περ ἔβλαψαν: πρὶν δὲ φρένας αἰσίμη ἦσθα.
<hom.od 23.15>	τίπτε με λωβεύεις πολυπενθέα θυμὸν ἔχουσαν
<hom.od 23.16>	ταῦτα παρὲξ ἐρέουσα καὶ ἐξ ὕπνου μ' ἀνεγείρεις
<hom.od 23.17>	ἡδέος, ὅς μ' ἐπέδησε φίλα βλέφαρ' ἀμφικαλύψας;
<hom.od 23.18>	οὐ γάρ πω τοιόνδε κατέδραθον, ἐξ οὗ ̓Οδυσσεὺς
<hom.od 23.19>	ᾤχετ' ἐποψόμενος Κακοί̈λιον οὐκ ὀνομαστήν.
<hom.od 23.20>	ἀλλ' ἄγε νῦν κατάβηθι καὶ ἂψ ἔρχευ μέγαρόνδε.
<hom.od 23.21>	εἰ γάρ τίς μ' ἄλλη γε γυναικῶν, αἵ μοι ἔασι,
<hom.od 23.22>	ταῦτ' ἐλθοῦς' ἤγγειλε καὶ ἐξ ὕπνου ἀνέγειρεν,
<hom.od 23.23>	τῷ κε τάχα στυγερῶς μιν ἐγὼν ἀπέπεμψα νέεσθαι
<hom.od 23.24>	αὖτις ἔσω μέγαρον: σὲ δὲ τοῦτό γε γῆρας ὀνήσει.”
<hom.od 23.25>	τὴν δ' αὖτε προσέειπε φίλη τροφὸς Εὐρύκλεια:
<hom.od 23.26>	“οὔ τί σε λωβεύω, τέκνον φίλον, ἀλλ' ἔτυμόν τοι
<hom.od 23.27>	ἦλθ' ̓Οδυσεὺς καὶ οἶκον ἱκάνεται, ὡς ἀγορεύω,
<hom.od 23.28>	ὁ ξεῖνος, τὸν πάντες ἀτίμων ἐν μεγάροισι.
<hom.od 23.29>	Τηλέμαχος δ' ἄρα μιν πάλαι ᾔδεεν ἔνδον ἐόντα,
<hom.od 23.30>	ἀλλὰ σαοφροσύνῃσι νοήματα πατρὸς ἔκευθεν,
<hom.od 23.31>	ὄφρ' ἀνδρῶν τίσαιτο βίην ὑπερηνορεόντων.”

<hom.od 23.32>	ὣς ἔφαθ', ἡ δ' ἐχάρη καὶ ἀπὸ λέκτροιο θοροῦσα
<hom.od 23.33>	γρηὶ̈ περιπλέχθη, βλεφάρων δ' ἀπὸ δάκρυον ἧκεν:
<hom.od 23.34>	καί μιν φωνήσας' ἔπεα πτερόεντα προσηύδα:

<hom.od 23.35>	“εἰ δ' ἄγε δή μοι,  μαῖα φίλη, νημερτὲς ἐνίσπες,
<hom.od 23.36>	εἰ ἐτεὸν δὴ οἶκον ἱκάνεται, ὡς ἀγορεύεις,
<hom.od 23.37>	ὅππως δὴ μνηστῆρσιν ἀναιδέσι χεῖρας ἐφῆκε
<hom.od 23.38>	μοῦνος ἐών, οἱ δ' αἰὲν ἀολλέες ἔνδον ἔμιμνον.”

<hom.od 23.39>	τὴν δ' αὖτε προσέειπε φίλη τροφὸς Εὐρύκλεια:
<hom.od 23.40>	“οὐκ ἴδον,  οὐ πυθόμην, ἀλλὰ στόνον οἶον ἄκουσα
<hom.od 23.41>	κτεινομένων: ἡμεῖς δὲ μυχῷ θαλάμων εὐπήκτων
<hom.od 23.42>	ἥμεθ' ἀτυζόμεναι, σανίδες δ' ἔχον εὖ ἀραρυῖαι,
<hom.od 23.43>	πρίν γ' ὅτε δή με σὸς υἱὸς ἀπὸ μεγάροιο κάλεσσε
<hom.od 23.44>	Τηλέμαχος: τὸν γάρ ῥα πατὴρ προέηκε καλέσσαι.
<hom.od 23.45>	εὗρον ἔπειτ' ̓Οδυσῆα μετὰ κταμένοισι νέκυσσιν
<hom.od 23.46>	ἑσταόθ': οἱ δέ μιν ἀμφί, κραταίπεδον οὖδας ἔχοντες,
<hom.od 23.47>	κείατ' ἐπ' ἀλλήλοισιν: ἰδοῦσά κε θυμὸν ἰάνθης.
<hom.od 23.48>	νῦν δ' οἱ μὲν δὴ πάντες ἐπ' αὐλείῃσι θύρῃσιν
<hom.od 23.50>	ἀθρόοι,  αὐτὰρ ὁ δῶμα θεειοῦται περικαλλές,
<hom.od 23.51>	πῦρ μέγα κηάμενος: σὲ δέ με προέηκε καλέσσαι.
<hom.od 23.52>	ἀλλ' ἕπευ, ὄφρα σφῶϊν ἐϋφροσύνης ἐπιβῆτον
<hom.od 23.53>	ἀμφοτέρω φίλον ἦτορ, ἐπεὶ κακὰ πολλὰ πέποσθε.
<hom.od 23.54>	νῦν δ' ἤδη τόδε μακρὸν ἐέλδωρ ἐκτετέλεσται:
<hom.od 23.55>	ἦλθε μὲν αὐτὸς ζωὸς ἐφέστιος,  εὗρε δὲ καὶ σὲ
<hom.od 23.56>	καὶ παῖδ' ἐν μεγάροισι: κακῶς δ' οἵ πέρ μιν ἔρεζον
<hom.od 23.57>	μνηστῆρες, τοὺς πάντας ἐτίσατο ᾧ ἐνὶ οἴκῳ.”

<hom.od 23.58>	τὴν δ' αὖτε προσέειπε περίφρων Πηνελόπεια:
<hom.od 23.59>	“μαῖα φίλη, μή πω μέγ' ἐπεύχεο καγχαλόωσα.
<hom.od 23.60>	οἶσθα γὰρ ὥς κ' ἀσπαστὸς ἐνὶ μεγάροισι φανείη
<hom.od 23.61>	πᾶσι, μάλιστα δ' ἐμοί τε καὶ υἱέϊ, τὸν τεκόμεσθα:
<hom.od 23.62>	ἀλλ' οὐκ ἔσθ' ὅδε μῦθος ἐτήτυμος, ὡς ἀγορεύεις,
<hom.od 23.63>	ἀλλά τις ἀθανάτων κτεῖνε μνηστῆρας ἀγαυούς,
<hom.od 23.64>	ὕβριν ἀγασσάμενος θυμαλγέα καὶ κακὰ ἔργα.
<hom.od 23.65>	οὔ τινα γὰρ τίεσκον ἐπιχθονίων ἀνθρώπων,
<hom.od 23.66>	οὐ κακὸν οὐδὲ μὲν ἐσθλόν, ὅτις σφέας εἰσαφίκοιτο:
<hom.od 23.67>	τῷ δι' ἀτασθαλίας ἔπαθον κακόν: αὐτὰρ ̓Οδυσσεὺς
<hom.od 23.68>	ὤλεσε τηλοῦ νόστον ̓Αχαιί̈δος, ὤλετο δ' αὐτός.”

<hom.od 23.69>	τὴν δ' ἠμείβετ' ἔπειτα φίλη τροφὸς Εὐρύκλεια:
<hom.od 23.70>	“τέκνον ἐμόν,  ποῖόν σε ἔπος φύγεν ἕρκος ὀδόντων,
<hom.od 23.71>	ἣ πόσιν ἔνδον ἐόντα παρ' ἐσχάρῃ οὔ ποτ' ἔφησθα
<hom.od 23.72>	οἴκαδ' ἐλεύσεσθαι: θυμὸς δέ τοι αἰὲν ἄπιστος.
<hom.od 23.73>	ἀλλ' ἄγε τοι καὶ σῆμα ἀριφραδὲς ἄλλο τι εἴπω,
<hom.od 23.74>	οὐλήν, τήν ποτέ μιν σῦς ἤλασε λευκῷ ὀδόντι.
<hom.od 23.75>	τὴν ἀπονίζουσα φρασάμην,  ἔθελον δὲ σοὶ αὐτῇ
<hom.od 23.76>	εἰπέμεν: ἀλλά με κεῖνος ἑλὼν ἐπὶ μάστακα χερσὶν
<hom.od 23.77>	οὐκ ἔα εἰπέμεναι πολυϊδρείῃσι νόοιο.
<hom.od 23.78>	ἀλλ' ἕπευ: αὐτὰρ ἐγὼν ἐμέθεν περιδώσομαι αὐτῆς,
<hom.od 23.79>	αἴ κέν ς' ἐξαπάφω, κτεῖναί μ' οἰκτίστῳ ὀλέθρῳ.”
<hom.od 23.80>	τὴν δ' ἠμείβετ' ἔπειτα περίφρων Πηνελόπεια:
<hom.od 23.81>	“μαῖα φίλη, χαλεπόν σε θεῶν αἰειγενετάων
<hom.od 23.82>	δήνεα εἴρυσθαι, μὰλα περ πολύϊδριν ἐοῦσαν.
<hom.od 23.83>	ἀλλ' ἔμπης ἴομεν μετὰ παῖδ' ἐμόν, ὄφρα ἴδωμαι
<hom.od 23.84>	ἄνδρας μνηστῆρας τεθνηότας, ἠδ' ὃς ἔπεφνεν.”
<hom.od 23.85>	ὣς φαμένη κατέβαιν' ὑπερώϊα: πολλὰ δέ οἱ κῆρ
<hom.od 23.86>	ὥρμαιν', ἢ ἀπάνευθε φίλον πόσιν ἐξερεείνοι,
<hom.od 23.87>	ἦ παρστᾶσα κύσειε κάρη καὶ χεῖρε λαβοῦσα.
<hom.od 23.88>	ἡ δ' ἐπεὶ εἰσῆλθεν καὶ ὑπέρβη λάϊνον οὐδόν,
<hom.od 23.89>	ἕζετ' ἔπειτ' ̓Οδυσῆος ἐναντίη, ἐν πυρὸς αὐγῇ,
<hom.od 23.90>	τοίχου τοῦ ἑτέρου: ὁ δ' ἄρα πρὸς κίονα μακρὴν
<hom.od 23.91>	ἧστο κάτω ὁρόων, ποτιδέγμενος εἴ τί μιν εἴποι
<hom.od 23.92>	ἰφθίμη παράκοιτις, ἐπεὶ ἴδεν ὀφθαλμοῖσιν.
<hom.od 23.93>	ἡ δ' ἄνεω δὴν ἧστο, τάφος δέ οἱ ἦτορ ἵκανεν:
<hom.od 23.94>	ὄψει δ' ἄλλοτε μέν μιν ἐνωπαδίως ἐσίδεσκεν,
<hom.od 23.95>	ἄλλοτε δ' ἀγνώσασκε κακὰ χροὶ̈ εἵματ' ἔχοντα.
<hom.od 23.96>	Τηλέμαχος δ' ἐνένιπεν ἔπος τ' ἔφατ' ἔκ τ' ὀνόμαξε:

<hom.od 23.97>	“μῆτερ ἐμή, δύσμητερ, ἀπηνέα θυμὸν ἔχουσα,
<hom.od 23.98>	τίφθ' οὕτω πατρὸς νοσφίζεαι, οὐδὲ παρ' αὐτὸν
<hom.od 23.99>	ἑζομένη μύθοισιν ἀνείρεαι οὐδὲ μεταλλᾷς;
<hom.od 23.100>	οὐ μέν κ' ἄλλη γ' ὧδε γυνὴ τετληότι θυμῷ
<hom.od 23.101>	ἀνδρὸς ἀφεσταίη, ὅς οἱ κακὰ πολλὰ μογήσας
<hom.od 23.102>	ἔλθοι ἐεικοστῷ ἔτεϊ ἐς πατρίδα γαῖαν:
<hom.od 23.103>	σοὶ δ' αἰεὶ κραδίη στερεωτέρη ἐστὶ λίθοιο.”

<hom.od 23.104>	τὸν δ' αὖτε προσέειπε περίφρων Πηνελόπεια:
<hom.od 23.105>	“τέκνον ἐμόν,  θυμός μοι ἐνὶ στήθεσσι τέθηπεν,
<hom.od 23.106>	οὐδέ τι προσφάσθαι δύναμαι ἔπος οὐδ' ἐρέεσθαι
<hom.od 23.107>	οὐδ' εἰς ὦπα ἰδέσθαι ἐναντίον. εἰ δ' ἐτεὸν δὴ
<hom.od 23.108>	ἔστ' ̓Οδυσεὺς καὶ οἶκον ἱκάνεται, ἦ μάλα νῶϊ
<hom.od 23.109>	γνωσόμεθ' ἀλλήλων καὶ λώϊον: ἔστι γὰρ ἡμῖν
<hom.od 23.110>	σήμαθ',  ἃ δὴ καὶ νῶϊ κεκρυμμένα ἴδμεν ἀπ' ἄλλων.”

<hom.od 23.111>	ὣς φάτο, μείδησεν δὲ πολύτλας δῖος ̓Οδυσσεύς,
<hom.od 23.112>	αἶψα δὲ Τηλέμαχον ἔπεα πτερόεντα προσηύδα:

<hom.od 23.113>	“Τηλέμαχ', ἦ τοι μητέρ' ἐνὶ μεγάροισιν ἔασον
<hom.od 23.114>	πειράζειν ἐμέθεν: τάχα δὲ φράσεται καὶ ἄρειον.
<hom.od 23.115>	νῦν δ' ὅττι ῥυπόω,  κακὰ δὲ χροὶ̈ εἵματα εἷμαι,
<hom.od 23.116>	τοὔνεκ' ἀτιμάζει με καὶ οὔ πω φησὶ τὸν εἶναι.
<hom.od 23.117>	ἡμεῖς δὲ φραζώμεθ' ὅπως ὄχ' ἄριστα γένηται.
<hom.od 23.118>	καὶ γάρ τίς θ' ἕνα φῶτα κατακτείνας ἐνὶ δήμῳ,
<hom.od 23.119>	ᾧ μὴ πολλοὶ ἔωσιν ἀοσσητῆρες ὀπίσσω,
<hom.od 23.120>	φεύγει πηούς τε προλιπὼν καὶ πατρίδα γαῖαν:
<hom.od 23.121>	ἡμεῖς δ' ἕρμα πόληος ἀπέκταμεν, οἳ μέγ' ἄριστοι
<hom.od 23.122>	κούρων εἰν ̓Ιθάκῃ: τὰ δέ σε φράζεσθαι ἄνωγα.”

<hom.od 23.123>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 23.124>	“αὐτὸς ταῦτά γε λεῦσσε, πάτερ φίλε: σὴν γὰρ ἀρίστην
<hom.od 23.125>	μῆτιν ἐπ' ἀνθρώπους φάς' ἔμμεναι,  οὐδέ κέ τίς τοι
<hom.od 23.126>	ἄλλος ἀνὴρ ἐρίσειε καταθνητῶν ἀνθρώπων.
<hom.od 23.127>	ἡμεῖς δ' ἐμμεμαῶτες ἅμ' ἑψόμεθ', οὐδέ τί φημι
<hom.od 23.128>	ἀλκῆς δευήσεσθαι, ὅση δύναμίς γε πάρεστιν.”

<hom.od 23.129>	τὸν δ' ἀπαμειβόμενος προσέφη πολύμητις ̓Οδυσσεύς
<hom.od 23.130>	“τοιγὰρ ἐγὼν ἐρέω ὥς μοι δοκεῖ εἶναι ἄριστα.
<hom.od 23.131>	πρῶτα μὲν ἂρ λούσασθε καὶ ἀμφιέσασθε χιτῶνας,
<hom.od 23.132>	δμῳὰς δ' ἐν μεγάροισιν ἀνώγετε εἵμαθ' ἑλέσθαι:
<hom.od 23.133>	αὐτὰρ θεῖος ἀοιδὸς ἔχων φόρμιγγα λίγειαν
<hom.od 23.134>	ἡμῖν ἡγείσθω φιλοπαίγμονος ὀρχηθμοῖο,
<hom.od 23.135>	ὥς κέν τις φαίη γάμον ἔμμεναι ἐκτὸς ἀκούων,
<hom.od 23.136>	ἢ ἀν' ὁδὸν στείχων, ἢ οἳ περιναιετάουσι:
<hom.od 23.137>	μὴ πρόσθε κλέος εὐρὺ φόνου κατὰ ἄστυ γένηται
<hom.od 23.138>	ἀνδρῶν μνηστήρων, πρίν γ' ἡμέας ἐλθέμεν ἔξω
<hom.od 23.139>	ἀγρὸν ἐς ἡμέτερον πολυδένδρεον: ἔνθα δ' ἔπειτα
<hom.od 23.140>	φρασσόμεθ' ὅττι κε κέρδος ̓Ολύμπιος ἐγγυαλίξῃ.”

<hom.od 23.141>	ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο
<hom.od 23.142>	πρῶτα μὲν οὖν λούσαντο καὶ ἀμφιέσαντο χιτῶνας,
<hom.od 23.143>	ὅπλισθεν δὲ γυναῖκες: ὁ δ' εἵλετο θεῖος ἀοιδὸς
<hom.od 23.144>	φόρμιγγα γλαφυρήν, ἐν δέ σφισιν ἵμερον ὦρσε
<hom.od 23.145>	μολπῆς τε γλυκερῆς καὶ ἀμύμονος ὀρχηθμοῖο.
<hom.od 23.146>	τοῖσιν δὲ μέγα δῶμα περιστεναχίζετο ποσσὶν
<hom.od 23.147>	ἀνδρῶν παιζόντων καλλιζώνων τε γυναικῶν.
<hom.od 23.148>	ὧδε δέ τις εἴπεσκε δόμων ἔκτοσθεν ἀκούων:

<hom.od 23.149>	“ἦ μάλα δή τις ἔγημε πολυμνήστην βασίλειαν:
<hom.od 23.150>	σχετλίη,  οὐδ' ἔτλη πόσιος οὗ κουριδίοιο
<hom.od 23.151>	εἴρυσθαι μέγα δῶμα διαμπερές, ἧος ἵκοιτο.”

<hom.od 23.152>	ὣς ἄρα τις εἴπεσκε, τὰ δ' οὐκ ἴσαν ὡς ἐτέτυκτο.
<hom.od 23.153>	αὐτὰρ ̓Οδυσσῆα μεγαλήτορα ᾧ ἐνὶ οἴκῳ
<hom.od 23.154>	Εὐρυνόμη ταμίη λοῦσεν καὶ χρῖσεν ἐλαίῳ,
<hom.od 23.155>	ἀμφὶ δέ μιν φᾶρος καλὸν βάλεν ἠδὲ χιτῶνα:
<hom.od 23.156>	αὐτὰρ κὰκ κεφαλῆς κάλλος πολὺ χεῦεν ̓Αθήνη
<hom.od 23.157>	μείζονά τ' εἰσιδέειν καὶ πάσσονα: κὰδ δὲ κάρητος
<hom.od 23.158>	οὔλας ἧκε κόμας, ὑακινθίνῳ ἄνθει ὁμοίας.
<hom.od 23.159>	ὡς δ' ὅτε τις χρυσὸν περιχεύεται ἀργύρῳ ἀνὴρ
<hom.od 23.160>	ἴδρις,  ὃν ̔́Ηφαιστος δέδαεν καὶ Παλλὰς ̓Αθήνη
<hom.od 23.161>	τέχνην παντοίην, χαρίεντα δὲ ἔργα τελείει:
<hom.od 23.162>	ὣς μὲν τῷ περίχευε χάριν κεφαλῇ τε καὶ ὤμοις.
<hom.od 23.163>	ἐκ δ' ἀσαμίνθου βῆ δέμας ἀθανάτοισιν ὁμοῖος:
<hom.od 23.164>	ἂψ δ' αὖτις κατ' ἄρ' ἕζετ' ἐπὶ θρόνου ἔνθεν ἀνέστη,
<hom.od 23.165>	ἀντίον ἧς ἀλόχου,  καί μιν πρὸς μῦθον ἔειπε:

<hom.od 23.166>	“δαιμονίη, περί σοί γε γυναικῶν θηλυτεράων
<hom.od 23.167>	κῆρ ἀτέραμνον ἔθηκαν ̓Ολύμπια δώματ' ἔχοντες:
<hom.od 23.168>	οὐ μέν κ' ἄλλη γ' ὧδε γυνὴ τετληότι θυμῷ
<hom.od 23.169>	ἀνδρὸς ἀφεσταίη, ὅς οἱ κακὰ πολλὰ μογήσας
<hom.od 23.170>	ἔλθοι ἐεικοστῷ ἔτεϊ ἐς πατρίδα γαῖαν.
<hom.od 23.171>	ἀλλ' ἄγε μοι, μαῖα, στόρεσον λέχος, ὄφρα καὶ αὐτὸς
<hom.od 23.172>	λέξομαι: ἦ γὰρ τῇ γε σιδήρεον ἐν φρεσὶ ἦτορ.”

<hom.od 23.173>	τὸν δ' αὖτε προσέειπε περίφρων Πηνελόπεια:
<hom.od 23.174>	“δαιμόνι', οὔτ' ἄρ τι μεγαλίζομαι οὔτ' ἀθερίζω
<hom.od 23.175>	οὔτε λίην ἄγαμαι,  μάλα δ' εὖ οἶδ' οἷος ἔησθα
<hom.od 23.176>	ἐξ ̓Ιθάκης ἐπὶ νηὸς ἰὼν δολιχηρέτμοιο.
<hom.od 23.177>	ἀλλ' ἄγε οἱ στόρεσον πυκινὸν λέχος, Εὐρύκλεια,
<hom.od 23.178>	ἐκτὸς ἐϋσταθέος θαλάμου, τόν ῥ' αὐτὸς ἐποίει:
<hom.od 23.179>	ἔνθα οἱ ἐκθεῖσαι πυκινὸν λέχος ἐμβάλετ' εὐνήν,
<hom.od 23.180>	κώεα καὶ χλαίνας καὶ ῥήγεα σιγαλόεντα.”

<hom.od 23.181>	ὣς ἄρ' ἔφη πόσιος πειρωμένη: αὐτὰρ ̓Οδυσσεὺς
<hom.od 23.182>	ὀχθήσας ἄλοχον προσεφώνεε κεδνὰ ἰδυῖαν:

<hom.od 23.183>	“ὦ γύναι, ἦ μάλα τοῦτο ἔπος θυμαλγὲς ἔειπες:
<hom.od 23.184>	τίς δέ μοι ἄλλοσε θῆκε λέχος; χαλεπὸν δέ κεν εἴη
<hom.od 23.185>	καὶ μάλ' ἐπισταμένῳ,  ὅτε μὴ θεὸς αὐτὸς ἐπελθὼν
<hom.od 23.186>	ῥηϊδίως ἐθέλων θείη ἄλλῃ ἐνὶ χώρῃ.
<hom.od 23.187>	ἀνδρῶν δ' οὔ κέν τις ζωὸς βροτός, οὐδὲ μάλ' ἡβῶν,
<hom.od 23.188>	ῥεῖα μετοχλίσσειεν, ἐπεὶ μέγα σῆμα τέτυκται
<hom.od 23.189>	ἐν λέχει ἀσκητῷ: τὸ δ' ἐγὼ κάμον οὐδέ τις ἄλλος.
<hom.od 23.190>	θάμνος ἔφυ τανύφυλλος ἐλαίης ἕρκεος ἐντός,
<hom.od 23.191>	ἀκμηνὸς θαλέθων: πάχετος δ' ἦν ἠύ̈τε κίων.
<hom.od 23.192>	τῷ δ' ἐγὼ ἀμφιβαλὼν θάλαμον δέμον, ὄφρ' ἐτέλεσσα,
<hom.od 23.193>	πυκνῇσιν λιθάδεσσι, καὶ εὖ καθύπερθεν ἔρεψα,
<hom.od 23.194>	κολλητὰς δ' ἐπέθηκα θύρας, πυκινῶς ἀραρυίας.
<hom.od 23.195>	καὶ τότ' ἔπειτ' ἀπέκοψα κόμην τανυφύλλου ἐλαίης,
<hom.od 23.196>	κορμὸν δ' ἐκ ῥίζης προταμὼν ἀμφέξεσα χαλκῷ
<hom.od 23.197>	εὖ καὶ ἐπισταμένως, καὶ ἐπὶ στάθμην ἴθυνα,
<hom.od 23.198>	ἑρμῖν' ἀσκήσας, τέτρηνα δὲ πάντα τερέτρῳ.
<hom.od 23.199>	ἐκ δὲ τοῦ ἀρχόμενος λέχος ἔξεον, ὄφρ' ἐτέλεσσα,
<hom.od 23.200>	δαιδάλλων χρυσῷ τε καὶ ἀργύρῳ ἠδ' ἐλέφαντι:
<hom.od 23.201>	ἐκ δ' ἐτάνυσσα ἱμάντα βοὸς φοίνικι φαεινόν.
<hom.od 23.202>	οὕτω τοι τόδε σῆμα πιφαύσκομαι: οὐδέ τι οἶδα,
<hom.od 23.203>	ἤ μοι ἔτ' ἔμπεδόν ἐστι, γύναι, λέχος, ἦέ τις ἤδη
<hom.od 23.204>	ἀνδρῶν ἄλλοσε θῆκε,  ταμὼν ὕπο πυθμέν' ἐλαίης.”

<hom.od 23.205>	ὣς φάτο, τῆς δ' αὐτοῦ λύτο γούνατα καὶ φίλον ἦτορ,
<hom.od 23.206>	σήματ' ἀναγνούσῃ τά οἱ ἔμπεδα πέφραδ' ̓Οδυσσεύς:
<hom.od 23.207>	δακρύσασα δ' ἔπειτ' ἰθὺς δράμεν, ἀμφὶ δὲ χεῖρας
<hom.od 23.208>	δειρῇ βάλλ' ̓Οδυσῆϊ, κάρη δ' ἔκυς' ἠδὲ προσηύδα:

<hom.od 23.209>	“μή μοι, ̓Οδυσσεῦ, σκύζευ, ἐπεὶ τά περ ἄλλα μάλιστα
<hom.od 23.210>	ἀνθρώπων πέπνυσο: θεοὶ δ' ὤπαζον ὀϊζύν,
<hom.od 23.211>	οἳ νῶϊν ἀγάσαντο παρ' ἀλλήλοισι μένοντε
<hom.od 23.212>	ἥβης ταρπῆναι καὶ γήραος οὐδὸν ἱκέσθαι.
<hom.od 23.213>	αὐτὰρ μὴ νῦν μοι τόδε χώεο μηδὲ νεμέσσα,
<hom.od 23.214>	οὕνεκά ς' οὐ τὸ πρῶτον, ἐπεὶ ἴδον, ὧδ' ἀγάπησα.
<hom.od 23.215>	αἰεὶ γάρ μοι θυμὸς ἐνὶ στήθεσσι φίλοισιν
<hom.od 23.216>	ἐρρίγει μή τίς με βροτῶν ἀπάφοιτο ἔπεσσιν
<hom.od 23.217>	ἐλθών: πολλοὶ γὰρ κακὰ κέρδεα βουλεύουσιν.
<hom.od 23.218>	οὐδέ κεν ̓Αργείη ̔Ελένη, Διὸς ἐκγεγαυῖα,
<hom.od 23.219>	ἀνδρὶ παρ' ἀλλοδαπῷ ἐμίγη φιλότητι καὶ εὐνῇ,
<hom.od 23.220>	εἰ ᾔδη ὅ μιν αὖτις ἀρήϊοι υἷες ̓Αχαιῶν
<hom.od 23.221>	ἀξέμεναι οἶκόνδε φίλην ἐς πατρίδ' ἔμελλον.
<hom.od 23.222>	τὴν δ' ἦ τοι ῥέξαι θεὸς ὤρορεν ἔργον ἀεικές:
<hom.od 23.223>	τὴν δ' ἄτην οὐ πρόσθεν ἑῷ ἐγκάτθετο θυμῷ
<hom.od 23.224>	λυγρήν, ἐξ ἧς πρῶτα καὶ ἡμέας ἵκετο πένθος.
<hom.od 23.225>	νῦν δ',  ἐπεὶ ἤδη σήματ' ἀριφραδέα κατέλεξας
<hom.od 23.226>	εὐνῆς ἡμετέρης, ἣν οὐ βροτὸς ἄλλος ὀπώπει,
<hom.od 23.227>	ἀλλ' οἶοι σύ τ' ἐγώ τε καὶ ἀμφίπολος μία μούνη,
<hom.od 23.228>	̓Ακτορίς, ἥν μοι δῶκε πατὴρ ἔτι δεῦρο κιούσῃ,
<hom.od 23.229>	ἣ νῶϊν εἴρυτο θύρας πυκινοῦ θαλάμοιο,
<hom.od 23.230>	πείθεις δή μευ θυμόν,  ἀπηνέα περ μάλ' ἐόντα.”

<hom.od 23.231>	ὣς φάτο, τῷ δ' ἔτι μᾶλλον ὑφ' ἵμερον ὦρσε γόοιο:
<hom.od 23.232>	κλαῖε δ' ἔχων ἄλοχον θυμαρέα, κεδνὰ ἰδυῖαν.
<hom.od 23.233>	ὡς δ' ὅτ' ἂν ἀσπάσιος γῆ νηχομένοισι φανήῃ,
<hom.od 23.234>	ὧν τε Ποσειδάων εὐεργέα νῆ' ἐνὶ πόντῳ
<hom.od 23.235>	ῥαίσῃ,  ἐπειγομένην ἀνέμῳ καὶ κύματι πηγῷ:
<hom.od 23.236>	παῦροι δ' ἐξέφυγον πολιῆς ἁλὸς ἤπειρόνδε
<hom.od 23.237>	νηχόμενοι, πολλὴ δὲ περὶ χροὶ̈ τέτροφεν ἅλμη,
<hom.od 23.238>	ἀσπάσιοι δ' ἐπέβαν γαίης, κακότητα φυγόντες:
<hom.od 23.239>	ὣς ἄρα τῇ ἀσπαστὸς ἔην πόσις εἰσοροώσῃ,
<hom.od 23.240>	δειρῆς δ' οὔ πω πάμπαν ἀφίετο πήχεε λευκώ.
<hom.od 23.241>	καί νύ κ' ὀδυρομένοισι φάνη ῥοδοδάκτυλος ̓Ηώς,
<hom.od 23.242>	εἰ μὴ ἄρ' ἄλλ' ἐνόησε θεὰ γλαυκῶπις ̓Αθήνη.
<hom.od 23.243>	νύκτα μὲν ἐν περάτῃ δολιχὴν σχέθεν, ̓Ηῶ δ' αὖτε
<hom.od 23.244>	ῥύσατ' ἐπ' ̓Ωκεανῷ χρυσόθρονον, οὐδ' ἔα ἵππους
<hom.od 23.245>	ζεύγνυσθ' ὠκύποδας,  φάος ἀνθρώποισι φέροντας,
<hom.od 23.246>	Λάμπον καὶ Φαέθονθ', οἵ τ' ̓Ηῶ πῶλοι ἄγουσι.

<hom.od 23.247>	καὶ τότ' ἄρ' ἣν ἄλοχον προσέφη πολύμητις ̓Οδυσσεύς
<hom.od 23.248>	“ὦ γύναι, οὐ γάρ πω πάντων ἐπὶ πείρατ' ἀέθλων
<hom.od 23.249>	ἤλθομεν, ἀλλ' ἔτ' ὄπισθεν ἀμέτρητος πόνος ἔσται,
<hom.od 23.250>	πολλὸς καὶ χαλεπός,  τὸν ἐμὲ χρὴ πάντα τελέσσαι.
<hom.od 23.251>	ὣς γάρ μοι ψυχὴ μαντεύσατο Τειρεσίαο
<hom.od 23.252>	ἤματι τῷ ὅτε δὴ κατέβην δόμον ̓́Αϊδος εἴσω,
<hom.od 23.253>	νόστον ἑταίροισιν διζήμενος ἠδ' ἐμοὶ αὐτῷ.
<hom.od 23.254>	ἀλλ' ἔρχευ, λέκτρονδ' ἴομεν, γύναι, ὄφρα καὶ ἤδη
<hom.od 23.255>	ὕπνῳ ὕπο γλυκερῷ ταρπώμεθα κοιμηθέντε.”

<hom.od 23.256>	τὸν δ' αὖτε προσέειπε περίφρων Πηνελόπεια:
<hom.od 23.257>	“εὐνὴ μὲν δή σοί γε τότ' ἔσσεται ὁππότε θυμῷ
<hom.od 23.258>	σῷ ἐθέλῃς, ἐπεὶ ἄρ σε θεοὶ ποίησαν ἱκέσθαι
<hom.od 23.259>	οἶκον ἐϋκτίμενον καὶ σὴν ἐς πατρίδα γαῖαν:
<hom.od 23.260>	ἀλλ' ἐπεὶ ἐφράσθης καί τοι θεὸς ἔμβαλε θυμῷ,
<hom.od 23.261>	εἴπ' ἄγε μοι τὸν ἄεθλον, ἐπεὶ καὶ ὄπισθεν, ὀί̈ω,
<hom.od 23.262>	πεύσομαι, αὐτίκα δ' ἐστὶ δαήμεναι οὔ τι χέρειον.”

<hom.od 23.263>	τὴν δ' ἀπαμειβόμενος προσέφη πολύμητις ̓Οδυσσεύς:
<hom.od 23.264>	“δαιμονίη, τί τ' ἄρ' αὖ με μάλ' ὀτρύνουσα κελεύεις
<hom.od 23.265>	εἰπέμεν;  αὐτὰρ ἐγὼ μυθήσομαι οὐδ' ἐπικεύσω.
<hom.od 23.266>	οὐ μέν τοι θυμὸς κεχαρήσεται: οὐδὲ γὰρ αὐτὸς
<hom.od 23.267>	χαίρω, ἐπεὶ μάλα πολλὰ βροτῶν ἐπὶ ἄστε' ἄνωγεν
<hom.od 23.268>	ἐλθεῖν, ἐν χείρεσσιν ἔχοντ' εὐῆρες ἐρετμόν,
<hom.od 23.269>	εἰς ὅ κε τοὺς ἀφίκωμαι οἳ οὐκ ἴσασι θάλασσαν
<hom.od 23.270>	ἀνέρες,  οὐδέ θ' ἅλεσσι μεμιγμένον εἶδαρ ἔδουσιν:
<hom.od 23.271>	οὐδ' ἄρα τοί γ' ἴσασι νέας φοινικοπαρῄους,
<hom.od 23.272>	οὐδ' εὐήρε' ἐρετμά, τά τε πτερὰ νηυσὶ πέλονται.
<hom.od 23.273>	σῆμα δέ μοι τόδ' ἔειπεν ἀριφραδές, οὐδέ σε κεύσω:
<hom.od 23.274>	ὁππότε κεν δή μοι ξυμβλήμενος ἄλλος ὁδίτης
<hom.od 23.275>	φήῃ ἀθηρηλοιγὸν ἔχειν ἀνὰ φαιδίμῳ ὤμῳ,
<hom.od 23.276>	καὶ τότε μ' ἐν γαίῃ πήξαντ' ἐκέλευεν ἐρετμόν,
<hom.od 23.277>	ἔρξανθ' ἱερὰ καλὰ Ποσειδάωνι ἄνακτι,
<hom.od 23.278>	ἀρνειὸν ταῦρόν τε συῶν τ' ἐπιβήτορα κάπρον,
<hom.od 23.279>	οἴκαδ' ἀποστείχειν, ἔρδειν θ' ἱερὰς ἑκατόμβας
<hom.od 23.280>	ἀθανάτοισι θεοῖσι,  τοὶ οὐρανὸν εὐρὺν ἔχουσι,
<hom.od 23.281>	πᾶσι μάλ' ἑξείης: θάνατος δέ μοι ἐξ ἁλὸς αὐτῷ
<hom.od 23.282>	ἀβληχρὸς μάλα τοῖος ἐλεύσεται, ὅς κέ με πέφνῃ
<hom.od 23.283>	γήρας ὕπο λιπαρῷ ἀρημένον: ἀμφὶ δὲ λαοὶ
<hom.od 23.284>	ὄλβιοι ἔσσονται: τὰ δέ μοι φάτο πάντα τελεῖσθαι.”
<hom.od 23.285>	τὸν δ' αὖτε προσέειπε περίφρων Πηνελόπεια:
<hom.od 23.286>	“εἰ μὲν δὴ γῆράς γε θεοὶ τελέουσιν ἄρειον,
<hom.od 23.287>	ἐλπωρή τοι ἔπειτα κακῶν ὑπάλυξιν ἔσεσθαι.”

<hom.od 23.288>	ὣς οἱ μὲν τοιαῦτα πρὸς ἀλλήλους ἀγόρευον:
<hom.od 23.289>	τόφρα δ' ἄρ' Εὐρυνόμη τε ἰδὲ τροφὸς ἔντυον εὐνὴν
<hom.od 23.290>	ἐσθῆτος μαλακῆς,  δαί̈δων ὕπο λαμπομενάων.
<hom.od 23.291>	αὐτὰρ ἐπεὶ στόρεσαν πυκινὸν λέχος ἐγκονέουσαι,
<hom.od 23.292>	γρηὺ̈ς μὲν κείουσα πάλιν οἶκόνδε βεβήκει,
<hom.od 23.293>	τοῖσιν δ' Εὐρυνόμη θαλαμηπόλος ἡγεμόνευεν
<hom.od 23.294>	ἐρχομένοισι λέχοσδε, δάος μετὰ χερσὶν ἔχουσα:
<hom.od 23.295>	ἐς θάλαμον δ' ἀγαγοῦσα πάλιν κίεν.  οἱ μὲν ἔπειτα
<hom.od 23.296>	ἀσπάσιοι λέκτροιο παλαιοῦ θεσμὸν ἵκοντο:
<hom.od 23.297>	αὐτὰρ Τηλέμαχος καὶ βουκόλος ἠδὲ συβώτης
<hom.od 23.298>	παῦσαν ἄρ' ὀρχηθμοῖο πόδας, παῦσαν δὲ γυναῖκας,
<hom.od 23.299>	αὐτοὶ δ' εὐνάζοντο κατὰ μέγαρα σκιόεντα.

<hom.od 23.300>	τὼ δ' ἐπεὶ οὖν φιλότητος ἐταρπήτην ἐρατεινῆς,
<hom.od 23.301>	τερπέσθην μύθοισι, πρὸς ἀλλήλους ἐνέποντε,
<hom.od 23.302>	ἡ μὲν ὅς' ἐν μεγάροισιν ἀνέσχετο δῖα γυναικῶν,
<hom.od 23.303>	ἀνδρῶν μνηστήρων ἐσορῶς' ἀί̈δηλον ὅμιλον,
<hom.od 23.304>	οἳ ἕθεν εἵνεκα πολλά, βόας καὶ ἴφια μῆλα,
<hom.od 23.305>	ἔσφαζον,  πολλὸς δὲ πίθων ἠφύσσετο οἶνος:
<hom.od 23.306>	αὐτὰρ ὁ διογενὴς ̓Οδυσεὺς ὅσα κήδε' ἔθηκεν
<hom.od 23.307>	ἀνθρώποις ὅσα τ' αὐτὸς ὀϊζύσας ἐμόγησε,
<hom.od 23.308>	πάντ' ἔλεγ': ἡ δ' ἄρ' ἐτέρπετ' ἀκούους', οὐδέ οἱ ὕπνος
<hom.od 23.309>	πῖπτεν ἐπὶ βλεφάροισι πάρος καταλέξαι ἅπαντα.

<hom.od 23.310>	ἤρξατο δ' ὡς πρῶτον Κίκονας δάμας', αὐτὰρ ἔπειτα
<hom.od 23.311>	ἦλθ' ἐς Λωτοφάγων ἀνδρῶν πίειραν ἄρουραν:
<hom.od 23.312>	ἠδ' ὅσα Κύκλωψ ἔρξε, καὶ ὡς ἀπετίσατο ποινὴν
<hom.od 23.313>	ἰφθίμων ἑτάρων, οὓς ἤσθιεν οὐδ' ἐλέαιρεν:
<hom.od 23.314>	ἠδ' ὡς Αἴολον ἵκεθ', ὅ μιν πρόφρων ὑπέδεκτο
<hom.od 23.315>	καὶ πέμπ',  οὐδέ πω αἶσα φίλην ἐς πατρίδ' ἱκέσθαι
<hom.od 23.316>	ἤην, ἀλλά μιν αὖτις ἀναρπάξασα θύελλα
<hom.od 23.317>	πόντον ἐπ' ἰχθυόεντα φέρεν βαρέα στενάχοντα:
<hom.od 23.318>	ἠδ' ὡς Τηλέπυλον Λαιστρυγονίην ἀφίκανεν,
<hom.od 23.319>	οἳ νῆάς τ' ὄλεσαν καὶ ἐϋκνήμιδας ἑταίρους
<hom.od 23.320>	πάντας: ̓Οδυσσεὺς δ' οἶος ὑπέκφυγε νηὶ̈ μελαίνῃ:
<hom.od 23.321>	καὶ Κίρκης κατέλεξε δόλον πολυμηχανίην τε,
<hom.od 23.322>	ἠδ' ὡς εἰς ̓Αί̈δεω δόμον ἤλυθεν εὐρώεντα,
<hom.od 23.323>	ψυχῇ χρησόμενος Θηβαίου Τειρεσίαο,
<hom.od 23.324>	νηὶ̈ πολυκλήϊδι, καὶ εἴσιδε πάντας ἑταίρους
<hom.od 23.325>	μητέρα θ',  ἥ μιν ἔτικτε καὶ ἔτρεφε τυτθὸν ἐόντα:
<hom.od 23.326>	ἠδ' ὡς Σειρήνων ἁδινάων φθόγγον ἄκουσεν,
<hom.od 23.327>	ὥς θ' ἵκετο Πλαγκτὰς πέτρας δεινήν τε Χάρυβδιν
<hom.od 23.328>	Σκύλλην θ', ἣν οὔ πώ ποτ' ἀκήριοι ἄνδρες ἄλυξαν:
<hom.od 23.329>	ἠδ' ὡς ̓Ηελίοιο βόας κατέπεφνον ἑταῖροι:
<hom.od 23.330>	ἠδ' ὡς νῆα θοὴν ἔβαλε ψολόεντι κεραυνῷ
<hom.od 23.331>	Ζεὺς ὑψιβρεμέτης, ἀπὸ δ' ἔφθιθεν ἐσθλοὶ ἑταῖροι
<hom.od 23.332>	πάντες ὁμῶς, αὐτὸς δὲ κακὰς ὑπὸ κῆρας ἄλυξεν:
<hom.od 23.333>	ὥς θ' ἵκετ' ̓Ωγυγίην νῆσον νύμφην τε Καλυψώ,
<hom.od 23.334>	ἣ δή μιν κατέρυκε, λιλαιομένη πόσιν εἶναι,
<hom.od 23.335>	ἐν σπέσσι γλαφυροῖσι,  καὶ ἔτρεφεν ἠδὲ ἔφασκε
<hom.od 23.336>	θήσειν ἀθάνατον καὶ ἀγήραον ἤματα πάντα:
<hom.od 23.337>	ἀλλὰ τοῦ οὔ ποτε θυμὸν ἐνὶ στήθεσσιν ἔπειθεν:
<hom.od 23.338>	ἠδ' ὡς ἐς Φαίηκας ἀφίκετο πολλὰ μογήσας,
<hom.od 23.339>	οἳ δή μιν περὶ κῆρι θεὸν ὣς τιμήσαντο
<hom.od 23.340>	καὶ πέμψαν σὺν νηὶ̈ φίλην ἐς πατρίδα γαῖαν,
<hom.od 23.341>	χαλκόν τε χρυσόν τε ἅλις ἐσθῆτά τε δόντες.
<hom.od 23.342>	τοῦτ' ἄρα δεύτατον εἶπεν ἔπος, ὅτε οἱ γλυκὺς ὕπνος
<hom.od 23.343>	λυσιμελὴς ἐπόρουσε, λύων μελεδήματα θυμοῦ.

<hom.od 23.344>	ἡ δ' αὖτ' ἄλλ' ἐνόησε θεὰ γλαυκῶπις ̓Αθήνη:
<hom.od 23.345>	ὁππότε δή ῥ' ̓Οδυσῆα ἐέλπετο ὃν κατὰ θυμὸν
<hom.od 23.346>	εὐνῆς ἧς ἀλόχου ταρπήμεναι ἠδὲ καὶ ὕπνου,
<hom.od 23.347>	αὐτίκ' ἀπ' ̓Ωκεανοῦ χρυσόθρονον ἠριγένειαν
<hom.od 23.348>	ὦρσεν, ἵν' ἀνθρώποισι φόως φέροι: ὦρτο δ' ̓Οδυσσεὺς
<hom.od 23.349>	εὐνῆς ἐκ μαλακῆς, ἀλόχῳ δ' ἐπὶ μῦθον ἔτελλεν:

<hom.od 23.350>	“ὦ γύναι,  ἤδη μὲν πολέων κεκορήμεθ' ἀέθλων
<hom.od 23.351>	ἀμφοτέρω, σὺ μὲν ἐνθάδ' ἐμὸν πολυκηδέα νόστον
<hom.od 23.352>	κλαίους'. αὐτὰρ ἐμὲ Ζεὺς ἄλγεσι καὶ θεοὶ ἄλλοι
<hom.od 23.353>	ἱέμενον πεδάασκον ἐμῆς ἀπὸ πατρίδος αἴης:
<hom.od 23.354>	νῦν δ' ἐπεὶ ἀμφοτέρω πολυήρατον ἱκόμεθ' εὐνήν,
<hom.od 23.355>	κτήματα μὲν τά μοι ἔστι,  κομιζέμεν ἐν μεγάροισι,
<hom.od 23.356>	μῆλα δ' ἅ μοι μνηστῆρες ὑπερφίαλοι κατέκειραν,
<hom.od 23.357>	πολλὰ μὲν αὐτὸς ἐγὼ ληί̈σσομαι, ἄλλα δ' ̓Αχαιοὶ
<hom.od 23.358>	δώσους', εἰς ὅ κε πάντας ἐνιπλήσωσιν ἐπαύλους.
<hom.od 23.359>	ἀλλ' ἦ τοι μὲν ἐγὼ πολυδένδρεον ἀγρὸν ἔπειμι,
<hom.od 23.360>	ὀψόμενος πατέρ' ἐσθλόν,  ὅ μοι πυκινῶς ἀκάχηται:
<hom.od 23.361>	σοὶ δέ, γύναι, τάδ' ἐπιτέλλω, πινυτῇ περ ἐούσῃ:
<hom.od 23.362>	αὐτίκα γὰρ φάτις εἶσιν ἅμ' ἠελίῳ ἀνιόντι
<hom.od 23.363>	ἀνδρῶν μνηστήρων, οὓς ἔκτανον ἐν μεγάροισιν:
<hom.od 23.364>	εἰς ὑπερῷ' ἀναβᾶσα σὺν ἀμφιπόλοισι γυναιξὶν
<hom.od 23.365>	ἧσθαι,  μηδέ τινα προτιόσσεο μηδ' ἐρέεινε.”

<hom.od 23.366>	ἦ ῥα καὶ ἀμφ' ὤμοισιν ἐδύσετο τεύχεα καλά,
<hom.od 23.367>	ὦρσε δὲ Τηλέμαχον καὶ βουκόλον ἠδὲ συβώτην,
<hom.od 23.368>	πάντας δ' ἔντε' ἄνωγεν ἀρήϊα χερσὶν ἑλέσθαι.
<hom.od 23.369>	οἱ δέ οἱ οὐκ ἀπίθησαν, ἐθωρήσσοντο δὲ χαλκῷ,
<hom.od 23.370>	ὤϊξαν δὲ θύρας,  ἐκ δ' ἤϊον: ἦρχε δ' ̓Οδυσσεύς.
<hom.od 23.371>	ἤδη μὲν φάος ἦεν ἐπὶ χθόνα, τοὺς δ' ἄρ' ̓Αθήνη
<hom.od 23.372>	νυκτὶ κατακρύψασα θοῶς ἐξῆγε πόληος.

<hom.od 24.1>	̔Ερμῆς δὲ ψυχὰς Κυλλήνιος ἐξεκαλεῖτο
<hom.od 24.2>	ἀνδρῶν μνηστήρων: ἔχε δὲ ῥάβδον μετὰ χερσὶν
<hom.od 24.3>	καλὴν χρυσείην, τῇ τ' ἀνδρῶν ὄμματα θέλγει
<hom.od 24.4>	ὧν ἐθέλει, τοὺς δ' αὖτε καὶ ὑπνώοντας ἐγείρει:
<hom.od 24.5>	τῇ ῥ' ἄγε κινήσας,  ταὶ δὲ τρίζουσαι ἕποντο.
<hom.od 24.6>	ὡς δ' ὅτε νυκτερίδες μυχῷ ἄντρου θεσπεσίοιο
<hom.od 24.7>	τρίζουσαι ποτέονται, ἐπεί κέ τις ἀποπέσῃσιν
<hom.od 24.8>	ὁρμαθοῦ ἐκ πέτρης, ἀνά τ' ἀλλήλῃσιν ἔχονται,
<hom.od 24.9>	ὣς αἱ τετριγυῖαι ἅμ' ἤϊσαν: ἦρχε δ' ἄρα σφιν
<hom.od 24.10>	̔Ερμείας ἀκάκητα κατ' εὐρώεντα κέλευθα.
<hom.od 24.11>	πὰρ δ' ἴσαν ̓Ωκεανοῦ τε ῥοὰς καὶ Λευκάδα πέτρην,
<hom.od 24.12>	ἠδὲ παρ' ̓Ηελίοιο πύλας καὶ δῆμον ὀνείρων
<hom.od 24.13>	ἤϊσαν: αἶψα δ' ἵκοντο κατ' ἀσφοδελὸν λειμῶνα,
<hom.od 24.14>	ἔνθα τε ναίουσι ψυχαί, εἴδωλα καμόντων.
<hom.od 24.15>	εὗρον δὲ ψυχὴν Πηληϊάδεω ̓Αχιλῆος
<hom.od 24.16>	καὶ Πατροκλῆος καὶ ἀμύμονος ̓Αντιλόχοιο
<hom.od 24.17>	Αἴαντός θ', ὃς ἄριστος ἔην εἶδός τε δέμας τε
<hom.od 24.18>	τῶν ἄλλων Δαναῶν μετ' ἀμύμονα Πηλεί̈δαο

<hom.od 24.19>	ὣς οἱ μὲν περὶ κεῖνον ὁμίλεον: ἀγχίμολον δὲ
<hom.od 24.20>	ἤλυθ' ἔπι ψυχὴ ̓Αγαμέμνονος ̓Ατρεί̈δαο
<hom.od 24.21>	ἀχνυμένη: περὶ δ' ἄλλαι ἀγηγέραθ', ὅσσαι ἅμ' αὐτῷ
<hom.od 24.22>	οἴκῳ ἐν Αἰγίσθοιο θάνον καὶ πότμον ἐπέσπον.
<hom.od 24.23>	τὸν προτέρη ψυχὴ προσεφώνεε Πηλεί̈ωνος:

<hom.od 24.24>	“̓Ατρεί̈δη, περὶ μέν ς' ἔφαμεν Διὶ τερπικεραύνῳ
<hom.od 24.25>	ἀνδρῶν ἡρώων φίλον ἔμμεναι ἤματα πάντα,
<hom.od 24.26>	οὕνεκα πολλοῖσίν τε καὶ ἰφθίμοισιν ἄνασσες
<hom.od 24.27>	δήμῳ ἔνι Τρώων, ὅθι πάσχομεν ἄλγε' ̓Αχαιοί.
<hom.od 24.28>	ἦ τ' ἄρα καὶ σοὶ πρῶϊ παραστήσεσθαι ἔμελλεν
<hom.od 24.29>	μοῖρ' ὀλοή, τὴν οὔ τις ἀλεύεται ὅς κε γένηται.
<hom.od 24.30>	ὡς ὄφελες τιμῆς ἀπονήμενος,  ἧς περ ἄνασσες,
<hom.od 24.31>	δήμῳ ἔνι Τρώων θάνατον καὶ πότμον ἐπισπεῖν:
<hom.od 24.32>	τῷ κέν τοι τύμβον μὲν ἐποίησαν Παναχαιοί,
<hom.od 24.33>	ἠδέ κε καὶ σῷ παιδὶ μέγα κλέος ἤρα' ὀπίσσω:
<hom.od 24.34>	νῦν δ' ἄρα ς' οἰκτίστῳ θανάτῳ εἵμαρτο ἁλῶναι.”
<hom.od 24.35>	τὸν δ' αὖτε ψυχὴ προσεφώνεεν ̓Ατρείδαο:
<hom.od 24.36>	“ὄλβιε Πηλέος υἱέ, θεοῖς ἐπιείκελ' ̓Αχιλλεῦ,
<hom.od 24.37>	ὃς θάνες ἐν Τροίῃ ἑκὰς ̓́Αργεος: ἀμφὶ δέ ς' ἄλλοι
<hom.od 24.38>	κτείνοντο Τρώων καὶ ̓Αχαιῶν υἷες ἄριστοι,
<hom.od 24.39>	μαρνάμενοι περὶ σεῖο: σὺ δ' ἐν στροφάλιγγι κονίης
<hom.od 24.40>	κεῖσο μέγας μεγαλωστί,  λελασμένος ἱπποσυνάων.
<hom.od 24.41>	ἡμεῖς δὲ πρόπαν ἦμαρ ἐμαρνάμεθ': οὐδέ κε πάμπαν
<hom.od 24.42>	παυσάμεθα πτολέμου, εἰ μὴ Ζεὺς λαίλαπι παῦσεν.
<hom.od 24.43>	αὐτὰρ ἐπεί ς' ἐπὶ νῆας ἐνείκαμεν ἐκ πολέμοιο,
<hom.od 24.44>	κάτθεμεν ἐν λεχέεσσι, καθήραντες χρόα καλὸν
<hom.od 24.45>	ὕδατί τε λιαρῷ καὶ ἀλείφατι: πολλὰ δέ ς' ἀμφὶ
<hom.od 24.46>	δάκρυα θερμὰ χέον Δαναοὶ κείροντό τε χαίτας.
<hom.od 24.47>	μήτηρ δ' ἐξ ἁλὸς ἦλθε σὺν ἀθανάτῃς ἁλίῃσιν
<hom.od 24.48>	ἀγγελίης ἀί̈ουσα: βοὴ δ' ἐπὶ πόντον ὀρώρει
<hom.od 24.49>	θεσπεσίη, ὑπὸ δὲ τρόμος ἔλλαβε πάντας ̓Αχαιούς:
<hom.od 24.50>	καί νύ κ' ἀναί̈ξαντες ἔβαν κοίλας ἐπὶ νῆας,
<hom.od 24.51>	εἰ μὴ ἀνὴρ κατέρυκε παλαιά τε πολλά τε εἰδώς,
<hom.od 24.52>	Νέστωρ, οὗ καὶ πρόσθεν ἀρίστη φαίνετο βουλή:
<hom.od 24.53>	ὅ σφιν ἐϋφρονέων ἀγορήσατο καὶ μετέειπεν:

<hom.od 24.54>	“ἴσχεσθ', ̓Αργεῖοι, μὴ φεύγετε, κοῦροι ̓Αχαιῶν:
<hom.od 24.55>	μήτηρ ἐξ ἁλὸς ἥδε σὺν ἀθανάτῃς ἁλίῃσιν
<hom.od 24.56>	ἔρχεται, οὗ παιδὸς τεθνηότος ἀντιόωσα.”

<hom.od 24.57>	“ὣς ἔφαθ', οἱ δ' ἔσχοντο φόβου μεγάθυμοι ̓Αχαιοί:
<hom.od 24.58>	ἀμφὶ δέ ς' ἔστησαν κοῦραι ἁλίοιο γέροντος
<hom.od 24.59>	οἴκτρ' ὀλοφυρόμεναι, περὶ δ' ἄμβροτα εἵματα ἕσσαν.
<hom.od 24.60>	Μοῦσαι δ' ἐννέα πᾶσαι ἀμειβόμεναι ὀπὶ καλῇ
<hom.od 24.61>	θρήνεον: ἔνθα κεν οὔ τιν' ἀδάκρυτόν γ' ἐνόησας
<hom.od 24.62>	̓Αργείων: τοῖον γὰρ ὑπώρορε Μοῦσα λίγεια.
<hom.od 24.63>	ἑπτὰ δὲ καὶ δέκα μέν σε ὁμῶς νύκτας τε καὶ ἦμαρ
<hom.od 24.64>	κλαίομεν ἀθάνατοί τε θεοὶ θνητοί τ' ἄνθρωποι:
<hom.od 24.65>	ὀκτωκαιδεκάτῃ δ' ἔδομεν πυρί,  πολλὰ δέ ς' ἀμφὶ
<hom.od 24.66>	μῆλα κατεκτάνομεν μάλα πίονα καὶ ἕλικας βοῦς.
<hom.od 24.67>	καίεο δ' ἔν τ' ἐσθῆτι θεῶν καὶ ἀλείφατι πολλῷ
<hom.od 24.68>	καὶ μέλιτι γλυκερῷ: πολλοὶ δ' ἥρωες ̓Αχαιοὶ
<hom.od 24.69>	τεύχεσιν ἐρρώσαντο πυρὴν πέρι καιομένοιο,
<hom.od 24.70>	πεζοί θ' ἱππῆές τε: πολὺς δ' ὀρυμαγδὸς ὀρώρει
<hom.od 24.71>	αὐτὰρ ἐπεὶ δή σε φλὸξ ἤνυσεν ̔Ηφαίστοιο,
<hom.od 24.72>	ἠῶθεν δή τοι λέγομεν λεύκ' ὀστέ', ̓Αχιλλεῦ,
<hom.od 24.73>	οἴνῳ ἐν ἀκρήτῳ καὶ ἀλείφατι: δῶκε δὲ μήτηρ
<hom.od 24.74>	χρύσεον ἀμφιφορῆα: Διωνύσοιο δὲ δῶρον
<hom.od 24.75>	φάσκ' ἔμεναι,  ἔργον δὲ περικλυτοῦ ̔Ηφαίστοιο.
<hom.od 24.76>	ἐν τῷ τοι κεῖται λεύκ' ὀστέα, φαίδιμ' ̓Αχιλλεῦ,
<hom.od 24.77>	μίγδα δὲ Πατρόκλοιο Μενοιτιάδαο θανόντος,
<hom.od 24.78>	χωρὶς δ' ̓Αντιλόχοιο, τὸν ἔξοχα τῖες ἁπάντων
<hom.od 24.79>	τῶν ἄλλων ἑτάρων, μετὰ Πάτροκλόν γε θανόντα.
<hom.od 24.80>	ἀμφ' αὐτοῖσι δ' ἔπειτα μέγαν καὶ ἀμύμονα τύμβον
<hom.od 24.81>	χεύαμεν ̓Αργείων ἱερὸς στρατὸς αἰχμητάων
<hom.od 24.82>	ἀκτῇ ἔπι προὐχούσῃ, ἐπὶ πλατεῖ ̔Ελλησπόντῳ,
<hom.od 24.83>	ὥς κεν τηλεφανὴς ἐκ ποντόφιν ἀνδράσιν εἴη
<hom.od 24.84>	τοῖς οἳ νῦν γεγάασι καὶ οἳ μετόπισθεν ἔσονται.
<hom.od 24.85>	μήτηρ δ' αἰτήσασα θεοὺς περικαλλέ' ἄεθλα
<hom.od 24.86>	θῆκε μέσῳ ἐν ἀγῶνι ἀριστήεσσιν ̓Αχαιῶν.
<hom.od 24.87>	ἤδη μὲν πολέων τάφῳ ἀνδρῶν ἀντεβόλησας
<hom.od 24.88>	ἡρώων, ὅτε κέν ποτ' ἀποφθιμένου βασιλῆος
<hom.od 24.89>	ζώννυνταί τε νέοι καὶ ἐπεντύνονται ἄεθλα:
<hom.od 24.90>	ἀλλά κε κεῖνα μάλιστα ἰδὼν θηήσαο θυμῷ,
<hom.od 24.91>	οἷ' ἐπὶ σοὶ κατέθηκε θεὰ περικαλλέ' ἄεθλα,
<hom.od 24.92>	ἀργυρόπεζα Θέτις: μάλα γὰρ φίλος ἦσθα θεοῖσιν.
<hom.od 24.93>	ὣς σὺ μὲν οὐδὲ θανὼν ὄνομ' ὤλεσας, ἀλλά τοι αἰεὶ
<hom.od 24.94>	πάντας ἐπ' ἀνθρώπους κλέος ἔσσεται ἐσθλόν, ̓Αχιλλεῦ,
<hom.od 24.95>	αὐτὰρ ἐμοὶ τί τόδ' ἦδος,  ἐπεὶ πόλεμον τολύπευσα;
<hom.od 24.96>	ἐν νόστῳ γάρ μοι Ζεὺς μήσατο λυγρὸν ὄλεθρον
<hom.od 24.97>	Αἰγίσθου ὑπὸ χερσὶ καὶ οὐλομένης ἀλόχοιο.”

<hom.od 24.98>	ὣς οἱ μὲν τοιαῦτα πρὸς ἀλλήλους ἀγόρευον,
<hom.od 24.99>	ἀγχίμολον δέ σφ' ἦλθε διάκτορος ἀργεϊφόντης,
<hom.od 24.100>	ψυχὰς μνηστήρων κατάγων ̓Οδυσῆϊ δαμέντων,
<hom.od 24.101>	τὼ δ' ἄρα θαμβήσαντ' ἰθὺς κίον, ὡς ἐσιδέσθην.
<hom.od 24.102>	ἔγνω δὲ ψυχὴ ̓Αγαμέμνονος ̓Ατρεί̈δαο
<hom.od 24.103>	παῖδα φίλον Μελανῆος, ἀγακλυτὸν ̓Αμφιμέδοντα:
<hom.od 24.104>	ξεῖνος γάρ οἱ ἔην ̓Ιθάκῃ ἔνι οἰκία ναίων.
<hom.od 24.105>	τὸν προτέρη ψυχὴ προσεφώνεεν ̓Ατρεί̈δαο:

<hom.od 24.106>	“̓Αμφίμεδον, τί παθόντες ἐρεμνὴν γαῖαν ἔδυτε
<hom.od 24.107>	πάντες κεκριμένοι καὶ ὁμήλικες; οὐδέ κεν ἄλλως
<hom.od 24.108>	κρινάμενος λέξαιτο κατὰ πτόλιν ἄνδρας ἀρίστους.
<hom.od 24.109>	ἦ ὔμμ' ἐν νήεσσι Ποσειδάων ἐδάμασσεν,
<hom.od 24.110>	ὄρσας ἀργαλέους ἀνέμους καὶ κύματα μακρά;
<hom.od 24.111>	ἦ που ἀνάρσιοι ἄνδρες ἐδηλήσαντ' ἐπὶ χέρσου
<hom.od 24.112>	βοῦς περιταμνομένους ἠδ' οἰῶν πώεα καλά,
<hom.od 24.113>	ἠὲ περὶ πτόλιος μαχεούμενοι ἠδὲ γυναικῶν;
<hom.od 24.114>	εἰπέ μοι εἰρομένῳ: ξεῖνος δέ τοι εὔχομαι εἶναι.
<hom.od 24.115>	ἦ οὐ μέμνῃ ὅτε κεῖσε κατήλυθον ὑμέτερον δῶ,
<hom.od 24.116>	ὀτρυνέων ̓Οδυσῆα σὺν ἀντιθέῳ Μενελάῳ
<hom.od 24.117>	̓́Ιλιον εἰς ἅμ' ἕπεσθαι ἐϋσσέλμων ἐπὶ νηῶν;
<hom.od 24.118>	μηνὶ δ' ἄρ' οὔλῳ πάντα περήσαμεν εὐρέα πόντον,
<hom.od 24.119>	σπουδῇ παρπεπιθόντες ̓Οδυσσῆα πτολίπορθον.”
<hom.od 24.120>	τὸν δ' αὖτε ψυχὴ προσεφώνεεν ̓Αμφιμέδοντος:
<hom.od 24.121>	“̓Ατρεί̈δη κύδιστε, ἄναξ ἀνδρῶν ̓Αγάμεμνον,
<hom.od 24.122>	μέμνημαι τάδε πάντα, διοτρεφές, ὡς ἀγορεύεις:
<hom.od 24.123>	σοὶ δ' ἐγὼ εὖ μάλα πάντα καὶ ἀτρεκέως καταλέξω,
<hom.od 24.124>	ἡμετέρου θανάτοιο κακὸν τέλος, οἷον ἐτύχθη.
<hom.od 24.125>	μνώμεθ' ̓Οδυσσῆος δὴν οἰχομένοιο δάμαρτα:
<hom.od 24.126>	ἡ δ' οὔτ' ἠρνεῖτο στυγερὸν γάμον οὔτ' ἐτελεύτα,
<hom.od 24.127>	ἡμῖν φραζομένη θάνατον καὶ κῆρα μέλαιναν,
<hom.od 24.128>	ἀλλὰ δόλον τόνδ' ἄλλον ἐνὶ φρεσὶ μερμήριξε:
<hom.od 24.129>	στησαμένη μέγαν ἱστὸν ἐνὶ μεγάροισιν ὕφαινε,
<hom.od 24.130>	λεπτὸν καὶ περίμετρον: ἄφαρ δ' ἡμῖν μετέειπε:

<hom.od 24.131>	“‘κοῦροι ἐμοὶ μνηστῆρες, ἐπεὶ θάνε δῖος ̓Οδυσσεύς,
<hom.od 24.132>	μίμνετ' ἐπειγόμενοι τὸν ἐμὸν γάμον, εἰς ὅ κε φᾶρος
<hom.od 24.133>	ἐκτελέσω, μή μοι μεταμώνια νήματ' ὄληται,
<hom.od 24.134>	Λαέρτῃ ἥρωϊ ταφήϊον, εἰς ὅτε κέν μιν
<hom.od 24.135>	μοῖρ' ὀλοὴ καθέλῃσι τανηλεγέος θανάτοιο,
<hom.od 24.136>	μή τίς μοι κατὰ δῆμον ̓Αχαιϊάδων νεμεσήσῃ,
<hom.od 24.137>	αἴ κεν ἄτερ σπείρου κεῖται πολλὰ κτεατίσσας.’

<hom.od 24.138>	“ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ.
<hom.od 24.139>	ἔνθα καὶ ἠματίη μὲν ὑφαίνεσκεν μέγαν ἱστόν,
<hom.od 24.140>	νύκτας δ' ἀλλύεσκεν,  ἐπεὶ δαί̈δας παραθεῖτο.
<hom.od 24.141>	ὣς τρίετες μὲν ἔληθε δόλῳ καὶ ἔπειθεν ̓Αχαιούς:
<hom.od 24.142>	ἀλλ' ὅτε τέτρατον ἦλθεν ἔτος καὶ ἐπήλυθον ὧραι,
<hom.od 24.143>	μηνῶν φθινόντων, περὶ δ' ἤματα πόλλ' ἐτελέσθη,
<hom.od 24.144>	καὶ τότε δή τις ἔειπε γυναικῶν, ἣ σάφα ᾔδη,
<hom.od 24.145>	καὶ τήν γ' ἀλλύουσαν ἐφεύρομεν ἀγλαὸν ἱστόν.
<hom.od 24.146>	ὣς τὸ μὲν ἐξετέλεσσε καὶ οὐκ ἐθέλους', ὑπ' ἀνάγκης.

<hom.od 24.147>	“εὖθ' ἡ φᾶρος ἔδειξεν, ὑφήνασα μέγαν ἱστόν,
<hom.od 24.148>	πλύνας', ἠελίῳ ἐναλίγκιον ἠὲ σελήνῃ,
<hom.od 24.149>	καὶ τότε δή ῥ' ̓Οδυσῆα κακός ποθεν ἤγαγε δαίμων
<hom.od 24.150>	ἀγροῦ ἐπ' ἐσχατιήν,  ὅθι δώματα ναῖε συβώτης.
<hom.od 24.151>	ἔνθ' ἦλθεν φίλος υἱὸς ̓Οδυσσῆος θείοιο,
<hom.od 24.152>	ἐκ Πύλου ἠμαθόεντος ἰὼν σὺν νηὶ̈ μελαίνῃ:
<hom.od 24.153>	τὼ δὲ μνηστῆρσιν θάνατον κακὸν ἀρτύναντε
<hom.od 24.154>	ἵκοντο προτὶ ἄστυ περικλυτόν, ἦ τοι ̓Οδυσσεὺς
<hom.od 24.155>	ὕστερος,  αὐτὰρ Τηλέμαχος πρόσθ' ἡγεμόνευε.
<hom.od 24.156>	τὸν δὲ συβώτης ἦγε κακὰ χροὶ̈ εἵματ' ἔχοντα,
<hom.od 24.157>	πτωχῷ λευγαλέῳ ἐναλίγκιον ἠδὲ γέροντι
<hom.od 24.158>	σκηπτόμενον: τὰ δὲ λυγρὰ περὶ χροὶ̈ εἵματα ἕστο:
<hom.od 24.159>	οὐδέ τις ἡμείων δύνατο γνῶναι τὸν ἐόντα
<hom.od 24.160>	ἐξαπίνης προφανέντ',  οὐδ' οἳ προγενέστεροι ἦσαν,
<hom.od 24.161>	ἀλλ' ἔπεσίν τε κακοῖσιν ἐνίσσομεν ἠδὲ βολῇσιν.
<hom.od 24.162>	αὐτὰρ ὁ τῆος ἐτόλμα ἐνὶ μεγάροισιν ἑοῖσι
<hom.od 24.163>	βαλλόμενος καὶ ἐνισσόμενος τετληότι θυμῷ:
<hom.od 24.164>	ἀλλ' ὅτε δή μιν ἔγειρε Διὸς νοός αἰγιόχοιο,
<hom.od 24.165>	σὺν μὲν Τηλεμάχῳ περικαλλέα τεύχε' ἀείρας
<hom.od 24.166>	ἐς θάλαμον κατέθηκε καὶ ἐκλήϊσεν ὀχῆας,
<hom.od 24.167>	αὐτὰρ ὁ ἣν ἄλοχον πολυκερδείῃσιν ἄνωγε
<hom.od 24.168>	τόξον μνηστήρεσσι θέμεν πολιόν τε σίδηρον,
<hom.od 24.169>	ἡμῖν αἰνομόροισιν ἀέθλια καὶ φόνου ἀρχήν.
<hom.od 24.170>	οὐδέ τις ἡμείων δύνατο κρατεροῖο βιοῖο
<hom.od 24.171>	νευρὴν ἐντανύσαι, πολλὸν δ' ἐπιδευέες ἦμεν.
<hom.od 24.172>	ἀλλ' ὅτε χεῖρας ἵκανεν ̓Οδυσσῆος μέγα τόξον,
<hom.od 24.173>	ἔνθ' ἡμεῖς μὲν πάντες ὁμοκλέομεν ἐπέεσσι
<hom.od 24.174>	τόξον μὴ δόμεναι, μηδ' εἰ μάλα πολλ' ἀγορεύοι:
<hom.od 24.175>	Τηλέμαχος δέ μιν οἶος ἐποτρύνων ἐκέλευσεν.
<hom.od 24.176>	αὐτὰρ ὁ δέξατο χειρὶ πολύτλας δῖος ̓Οδυσσεύς,
<hom.od 24.177>	ῥηϊδίως δ' ἐτάνυσσε βιόν, διὰ δ' ἧκε σιδήρου,
<hom.od 24.178>	στῆ δ' ἄρ' ἐπ' οὐδὸν ἰών, ταχέας δ' ἐκχεύατ' ὀϊστοὺς
<hom.od 24.179>	δεινὸν παπταίνων, βάλε δ' ̓Αντίνοον βασιλῆα.
<hom.od 24.180>	αὐτὰρ ἔπειτ' ἄλλοις ἐφίει βέλεα στονόεντα,
<hom.od 24.181>	ἄντα τιτυσκόμενος: τοὶ δ' ἀγχιστῖνοι ἔπιπτον.
<hom.od 24.182>	γνωτὸν δ' ἦν ὅ ῥά τίς σφι θεῶν ἐπιτάρροθος ἦεν:
<hom.od 24.183>	αὐτίκα γὰρ κατὰ δώματ' ἐπισπόμενοι μένεϊ σφῷ
<hom.od 24.184>	κτεῖνον ἐπιστροφάδην, τῶν δὲ στόνος ὤρνυτ' ἀεικὴς
<hom.od 24.185>	κράτων τυπτομένων,  δάπεδον δ' ἅπαν αἵματι θῦεν.
<hom.od 24.186>	ὣς ἡμεῖς, ̓Αγάμεμνον, ἀπωλόμεθ', ὧν ἔτι καὶ νῦν
<hom.od 24.187>	σώματ' ἀκηδέα κεῖται ἐνὶ μεγάροις ̓Οδυσῆος:
<hom.od 24.188>	οὐ γάρ πω ἴσασι φίλοι κατὰ δώμαθ' ἑκάστου,
<hom.od 24.189>	οἵ κ' ἀπονίψαντες μέλανα βρότον ἐξ ὠτειλέων
<hom.od 24.190>	κατθέμενοι γοάοιεν: ὃ γὰρ γέρας ἐστὶ θανόντων.”

<hom.od 24.191>	τὸν δ' αὖτε ψυχὴ προσεφώνεεν ̓Ατρεί̈δαο:
<hom.od 24.192>	“ὄλβιε Λαέρταο πάϊ, πολυμήχαν' ̓Οδυσσεῦ,
<hom.od 24.193>	ἦ ἄρα σὺν μεγάλῃ ἀρετῇ ἐκτήσω ἄκοιτιν.
<hom.od 24.194>	ὡς ἀγαθαὶ φρένες ἦσαν ἀμύμονι Πηνελοπείῃ,
<hom.od 24.195>	κούρῃ ̓Ικαρίου: ὡς εὖ μέμνητ' ̓Οδυσῆος,
<hom.od 24.196>	ἀνδρὸς κουριδίου: τῷ οἱ κλέος οὔ ποτ' ὀλεῖται
<hom.od 24.197>	ἧς ἀρετῆς, τεύξουσι δ' ἐπιχθονίοισιν ἀοιδὴν
<hom.od 24.198>	ἀθάνατοι χαρίεσσαν ἐχέφρονι Πηνελοπείῃ,
<hom.od 24.199>	οὐχ ὡς Τυνδαρέου κούρη κακὰ μήσατο ἔργα,
<hom.od 24.200>	κουρίδιον κτείνασα πόσιν,  στυγερὴ δέ τ' ἀοιδὴ
<hom.od 24.201>	ἔσσετ' ἐπ' ἀνθρώπους, χαλεπὴν δέ τε φῆμιν ὀπάσσει
<hom.od 24.202>	θηλυτέρῃσι γυναιξί, καὶ ἥ κ' εὐεργὸς ἔῃσιν.”

<hom.od 24.203>	ὣς οἱ μὲν τοιαῦτα πρὸς ἀλλήλους ἀγόρευον,
<hom.od 24.204>	ἑσταότ' εἰν ̓Αί̈δαο δόμοις, ὑπὸ κεύθεσι γαίης:

<hom.od 24.205>	οἱ δ' ἐπεὶ ἐκ πόλιος κατέβαν, τάχα δ' ἀγρὸν ἵκοντο
<hom.od 24.206>	καλὸν Λαέρταο τετυγμένον,  ὅν ῥά ποτ' αὐτὸς
<hom.od 24.207>	Λαέρτης κτεάτισσεν, ἐπεὶ μάλα πόλλ' ἐμόγησεν.
<hom.od 24.208>	ἔνθα οἱ οἶκος ἔην, περὶ δὲ κλίσιον θέε πάντη,
<hom.od 24.209>	ἐν τῷ σιτέσκοντο καὶ ἵζανον ἠδὲ ἴαυον
<hom.od 24.210>	δμῶες ἀναγκαῖοι,  τοί οἱ φίλα ἐργάζοντο.
<hom.od 24.211>	ἐν δὲ γυνὴ Σικελὴ γρηὺ̈ς πέλεν, ἥ ῥα γέροντα
<hom.od 24.212>	ἐνδυκέως κομέεσκεν ἐπ' ἀγροῦ, νόσφι πόληος.
<hom.od 24.213>	ἔνθ' ̓Οδυσεὺς δμώεσσι καὶ υἱέϊ μῦθον ἔειπεν:

<hom.od 24.214>	“ὑμεῖς μὲν νῦν ἔλθετ' ἐϋκτίμενον δόμον εἴσω,
<hom.od 24.215>	δεῖπνον δ' αἶψα συῶν ἱερεύσατε ὅς τις ἄριστος:
<hom.od 24.216>	αὐτὰρ ἐγὼ πατρὸς πειρήσομαι ἡμετέροιο,
<hom.od 24.217>	αἴ κέ μ' ἐπιγνώῃ καὶ φράσσεται ὀφθαλμοῖσιν,
<hom.od 24.218>	ἦέ κεν ἀγνοιῇσι, πολὺν χρόνον ἀμφὶς ἐόντα.”

<hom.od 24.219>	ὣς εἰπὼν δμώεσσιν ἀρήϊα τεύχε' ἔδωκεν.
<hom.od 24.220>	οἱ μὲν ἔπειτα δόμονδε θοῶς κίον,  αὐτὰρ ̓Οδυσσεὺς
<hom.od 24.221>	ἆσσον ἴεν πολυκάρπου ἀλωῆς πειρητίζων.
<hom.od 24.222>	οὐδ' εὗρεν Δολίον, μέγαν ὄρχατον ἐσκαταβαίνων,
<hom.od 24.223>	οὐδέ τινα δμώων οὐδ' υἱῶν: ἀλλ' ἄρα τοί γε
<hom.od 24.224>	αἱμασιὰς λέξοντες ἀλωῆς ἔμμεναι ἕρκος
<hom.od 24.225>	ᾤχοντ',  αὐτὰρ ὁ τοῖσι γέρων ὁδὸν ἡγεμόνευε.
<hom.od 24.226>	τὸν δ' οἶον πατέρ' εὗρεν ἐϋκτιμένῃ ἐν ἀλωῇ,
<hom.od 24.227>	λιστρεύοντα φυτόν: ῥυπόωντα δὲ ἕστο χιτῶνα
<hom.od 24.228>	ῥαπτὸν ἀεικέλιον, περὶ δὲ κνήμῃσι βοείας
<hom.od 24.229>	κνημῖδας ῥαπτὰς δέδετο, γραπτῦς ἀλεείνων,
<hom.od 24.230>	χειρῖδάς τ' ἐπὶ χερσὶ βάτων ἕνεκ': αὐτὰρ ὕπερθεν
<hom.od 24.231>	αἰγείην κυνέην κεφαλῇ ἔχε, πένθος ἀέξων.
<hom.od 24.232>	τὸν δ' ὡς οὖν ἐνόησε πολύτλας δῖος ̓Οδυσσεὺς
<hom.od 24.233>	γήραϊ τειρόμενον, μέγα δὲ φρεσὶ πένθος ἔχοντα,
<hom.od 24.234>	στὰς ἄρ' ὑπὸ βλωθρὴν ὄγχνην κατὰ δάκρυον εἶβε.
<hom.od 24.235>	μερμήριξε δ' ἔπειτα κατὰ φρένα καὶ κατὰ θυμὸν
<hom.od 24.236>	κύσσαι καὶ περιφῦναι ἑὸν πατέρ', ἠδὲ ἕκαστα
<hom.od 24.237>	εἰπεῖν, ὡς ἔλθοι καὶ ἵκοιτ' ἐς πατρίδα γαῖαν,
<hom.od 24.238>	ἦ πρῶτ' ἐξερέοιτο ἕκαστά τε πειρήσαιτο.
<hom.od 24.239>	ὧδε δέ οἱ φρονέοντι δοάσσατο κέρδιον εἶναι,
<hom.od 24.240>	πρῶτον κερτομίοις ἐπέεσσιν πειρηθῆναι.
<hom.od 24.241>	τὰ φρονέων ἰθὺς κίεν αὐτοῦ δῖος ̓Οδυσσεύς.
<hom.od 24.242>	ἦ τοι ὁ μὲν κατέχων κεφαλὴν φυτὸν ἀμφελάχαινε:
<hom.od 24.243>	τὸν δὲ παριστάμενος προσεφώνεε φαίδιμος υἱός:

<hom.od 24.244>	“ὦ γέρον, οὐκ ἀδαημονίη ς' ἔχει ἀμφιπολεύειν
<hom.od 24.245>	ὄρχατον,  ἀλλ' εὖ τοι κομιδὴ ἔχει, οὐδέ τι πάμπαν,
<hom.od 24.246>	οὐ φυτόν, οὐ συκέη, οὐκ ἄμπελος, οὐ μὲν ἐλαίη,
<hom.od 24.247>	οὐκ ὄγχνη, οὐ πρασιή τοι ἄνευ κομιδῆς κατὰ κῆπον.
<hom.od 24.248>	ἄλλο δέ τοι ἐρέω, σὺ δὲ μὴ χόλον ἔνθεο θυμῷ
<hom.od 24.249>	αὐτόν ς' οὐκ ἀγαθὴ κομιδὴ ἔχει, ἀλλ' ἅμα γῆρας
<hom.od 24.250>	λυγρὸν ἔχεις αὐχμεῖς τε κακῶς καὶ ἀεικέα ἕσσαι.
<hom.od 24.251>	οὐ μὲν ἀεργίης γε ἄναξ ἕνεκ' οὔ σε κομίζει,
<hom.od 24.252>	οὐδέ τί τοι δούλειον ἐπιπρέπει εἰσοράασθαι
<hom.od 24.253>	εἶδος καὶ μέγεθος: βασιλῆϊ γὰρ ἀνδρὶ ἔοικας.
<hom.od 24.254>	τοιούτῳ δὲ ἔοικας, ἐπεὶ λούσαιτο φάγοι τε,
<hom.od 24.255>	εὑδέμεναι μαλακῶς: ἡ γὰρ δίκη ἐστὶ γερόντων.
<hom.od 24.256>	ἀλλ' ἄγε μοι τόδε εἰπὲ καὶ ἀτρεκέως κατάλεξον,
<hom.od 24.257>	τεῦ δμὼς εἶς ἀνδρῶν; τεῦ δ' ὄρχατον ἀμφιπολεύεις;
<hom.od 24.258>	καὶ μοι τοῦτ' ἀγόρευσον ἐτήτυμον, ὄφρ' ἐὺ̈ εἰδῶ,
<hom.od 24.259>	εἰ ἐτεόν γ' ̓Ιθάκην τήνδ' ἱκόμεθ', ὥς μοι ἔειπεν
<hom.od 24.260>	οὗτος ἀνὴρ νῦν δὴ ξυμβλήμενος ἐνθάδ' ἰόντι,
<hom.od 24.261>	οὔ τι μάλ' ἀρτίφρων, ἐπεὶ οὐ τόλμησεν ἕκαστα
<hom.od 24.262>	εἰπεῖν ἠδ' ἐπακοῦσαι ἐμὸν ἔπος, ὡς ἐρέεινον
<hom.od 24.263>	ἀμφὶ ξείνῳ ἐμῷ, ἤ που ζώει τε καὶ ἔστιν
<hom.od 24.264>	ἦ ἤδη τέθνηκε καὶ εἰν ̓Αί̈δαο δόμοισιν.
<hom.od 24.265>	ἐκ γάρ τοι ἐρέω,  σὺ δὲ σύνθεο καί μευ ἄκουσον:
<hom.od 24.266>	ἄνδρα ποτ' ἐξείνισσα φίλῃ ἐνὶ πατρίδι γαίῃ
<hom.od 24.267>	ἡμέτερόνδ' ἐλθόντα, καὶ οὔ πω τις βροτὸς ἄλλος
<hom.od 24.268>	ξείνων τηλεδαπῶν φιλίων ἐμὸν ἵκετο δῶμα:
<hom.od 24.269>	εὔχετο δ' ἐξ ̓Ιθάκης γένος ἔμμεναι, αὐτὰρ ἔφασκε
<hom.od 24.270>	Λαέρτην ̓Αρκεισιάδην πατέρ' ἔμμεναι αὐτῷ.
<hom.od 24.271>	τὸν μὲν ἐγὼ πρὸς δώματ' ἄγων ἐὺ̈ ἐξείνισσα,
<hom.od 24.272>	ἐνδυκέως φιλέων, πολλῶν κατὰ οἶκον ἐόντων,
<hom.od 24.273>	καί οἱ δῶρα πόρον ξεινήϊα, οἷα ἐῴκει.
<hom.od 24.274>	χρυσοῦ μέν οἱ δῶκ' εὐεργέος ἑπτὰ τάλαντα,
<hom.od 24.275>	δῶκα δέ οἱ κρητῆρα πανάργυρον ἀνθεμόεντα,
<hom.od 24.276>	δώδεκα δ' ἁπλοί̈δας χλαίνας, τόσσους δὲ τάπητας,
<hom.od 24.277>	τόσσα δὲ φάρεα καλά, τόσους δ' ἐπὶ τοῖσι χιτῶνας,
<hom.od 24.278>	χωρὶς δ' αὖτε γυναῖκας, ἀμύμονα ἔργα ἰδυίας,
<hom.od 24.279>	τέσσαρας εἰδαλίμας, ἃς ἤθελεν αὐτὸς ἑλέσθαι.”

<hom.od 24.280>	τὸν δ' ἠμείβετ' ἔπειτα πατὴρ κατὰ δάκρυον εἴβων:
<hom.od 24.281>	“ξεῖν',  ἦ τοι μὲν γαῖαν ἱκάνεις, ἣν ἐρεείνεις,
<hom.od 24.282>	ὑβρισταὶ δ' αὐτὴν καὶ ἀτάσθαλοι ἄνδρες ἔχουσιν:
<hom.od 24.283>	δῶρα δ' ἐτώσια ταῦτα χαρίζεο, μυρί' ὀπάζων:
<hom.od 24.284>	εἰ γάρ μιν ζωόν γ' ἐκίχεις ̓Ιθάκης ἐνὶ δήμῳ,
<hom.od 24.285>	τῷ κέν ς' εὖ δώροισιν ἀμειψάμενος ἀπέπεμψε
<hom.od 24.286>	καὶ ξενίῃ ἀγαθῇ ἡ γὰρ θέμις, ὅς τις ὑπάρξῃ.
<hom.od 24.287>	ἀλλ' ἄγε μοι τόδε εἰπὲ καὶ ἀτρεκέως κατάλεξον,
<hom.od 24.288>	πόστον δὴ ἔτος ἐστίν, ὅτε ξείνισσας ἐκεῖνον
<hom.od 24.289>	σὸν ξεῖνον δύστηνον, ἐμὸν παῖδ', εἴ ποτ' ἔην γε,
<hom.od 24.290>	δύσμορον;  ὅν που τῆλε φίλων καὶ πατρίδος αἴης
<hom.od 24.291>	ἠέ που ἐν πόντῳ φάγον ἰχθύες, ἢ ἐπὶ χέρσου
<hom.od 24.292>	θηρσὶ καὶ οἰωνοῖσιν ἕλωρ γένετ': οὐδέ ἑ μήτηρ
<hom.od 24.293>	κλαῦσε περιστείλασα πατήρ θ', οἵ μιν τεκόμεσθα:
<hom.od 24.294>	οὐδ' ἄλοχος πολύδωρος, ἐχέφρων Πηνελόπεια,
<hom.od 24.295>	κώκυς' ἐν λεχέεσσιν ἑὸν πόσιν,  ὡς ἐπεῴκει,
<hom.od 24.296>	ὀφθαλμοὺς καθελοῦσα: τὸ γὰρ γέρας ἐστὶ θανόντων.
<hom.od 24.297>	καί μοι τοῦτ' ἀγόρευσον ἐτήτυμον, ὄφρ' ἐὺ̈ εἰδῶ:
<hom.od 24.298>	τίς πόθεν εἶς ἀνδρῶν; πόθι τοι πόλις ἠδὲ τοκῆες;
<hom.od 24.299>	ποῦ δὲ νηῦς ἕστηκε θοή, ἥ ς' ἤγαγε δεῦρο
<hom.od 24.300>	ἀντιθέους θ' ἑτάρους;  ἦ ἔμπορος εἰλήλουθας
<hom.od 24.301>	νηὸς ἐπ' ἀλλοτρίης, οἱ δ' ἐκβήσαντες ἔβησαν;”

<hom.od 24.302>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 24.303>	“τοιγὰρ ἐγώ τοι πάντα μάλ' ἀτρεκέως καταλέξω.
<hom.od 24.304>	εἰμὶ μὲν ἐξ ̓Αλύβαντος, ὅθι κλυτὰ δώματα ναίω,
<hom.od 24.305>	υἱὸς ̓Αφείδαντος Πολυπημονίδαο ἄνακτος:
<hom.od 24.306>	αὐτὰρ ἐμοί γ' ὄνομ' ἐστὶν ̓Επήριτος: ἀλλά με δαίμων
<hom.od 24.307>	πλάγξ' ἀπὸ Σικανίης δεῦρ' ἐλθέμεν οὐκ ἐθέλοντα:
<hom.od 24.308>	νηῦς δέ μοι ἥδ' ἕστηκεν ἐπ' ἀγροῦ νόσφι πόληος.
<hom.od 24.309>	αὐτὰρ ̓Οδυσσῆϊ τόδε δὴ πέμπτον ἔτος ἐστίν,
<hom.od 24.310>	ἐξ οὗ κεῖθεν ἔβη καὶ ἐμῆς ἀπελήλυθε πάτρης,
<hom.od 24.311>	δύσμορος: ἦ τέ οἱ ἐσθλοὶ ἔσαν ὄρνιθες ἰόντι,
<hom.od 24.312>	δεξιοί, οἷς χαίρων μὲν ἐγὼν ἀπέπεμπον ἐκεῖνον,
<hom.od 24.313>	χαῖρε δὲ κεῖνος ἰών: θυμὸς δ' ἔτι νῶϊν ἐώλπει
<hom.od 24.314>	μίξεσθαι ξενίῃ ἠδ' ἀγλαὰ δῶρα διδώσειν.”

<hom.od 24.315>	ὣς φάτο,  τὸν δ' ἄχεος νεφέλη ἐκάλυψε μέλαινα:
<hom.od 24.316>	ἀμφοτέρῃσι δὲ χερσὶν ἑλὼν κόνιν αἰθαλόεσσαν
<hom.od 24.317>	χεύατο κὰκ κεφαλῆς πολιῆς, ἁδινὰ στεναχίζων.
<hom.od 24.318>	τοῦ δ' ὠρίνετο θυμός, ἀνὰ ῥῖνας δέ οἱ ἤδη
<hom.od 24.319>	δριμὺ μένος προὔτυψε φίλον πατέρ' εἰσορόωντι.
<hom.od 24.320>	κύσσε δέ μιν περιφὺς ἐπιάλμενος,  ἠδὲ προσηύδα:

<hom.od 24.321>	“κεῖνος μέν τοι ὅδ' αὐτὸς ἐγώ, πάτερ, ὃν σὺ μεταλλᾷς,
<hom.od 24.322>	ἤλυθον εἰκοστῷ ἔτεϊ ἐς πατρίδα γαῖαν.
<hom.od 24.323>	ἀλλ' ἴσχεο κλαυθμοῖο γόοιό τε δακρυόεντος.
<hom.od 24.324>	ἐκ γάρ τοι ἐρέω: μάλα δὲ χρὴ σπευδέμεν ἔμπης:
<hom.od 24.325>	μνηστῆρας κατέπεφνον ἐν ἡμετέροισι δόμοισι,
<hom.od 24.326>	λώβην τινύμενος θυμαλγέα καὶ κακὰ ἔργα.”

<hom.od 24.327>	τὸν δ' αὖ Λαέρτης ἀπαμείβετο φώνησέν τε:
<hom.od 24.328>	“εἰ μὲν δὴ ̓Οδυσεύς γε ἐμὸς πάϊς ἐνθάδ' ἱκάνεις,
<hom.od 24.329>	σῆμά τί μοι νῦν εἰπὲ ἀριφραδές, ὄφρα πεποίθω.”

<hom.od 24.330>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 24.331>	“οὐλὴν μὲν πρῶτον τήνδε φράσαι ὀφθαλμοῖσι,
<hom.od 24.332>	τὴν ἐν Παρνησῷ μ' ἔλασεν σῦς λευκῷ ὀδόντι
<hom.od 24.333>	οἰχόμενον: σὺ δέ με προί̈εις καὶ πότνια μήτηρ
<hom.od 24.334>	ἐς πατέρ' Αὐτόλυκον μητρὸς φίλον, ὄφρ' ἂν ἑλοίμην
<hom.od 24.335>	δῶρα, τὰ δεῦρο μολών μοι ὑπέσχετο καὶ κατένευσεν.
<hom.od 24.336>	εἰ δ' ἄγε τοι καὶ δένδρε' ἐϋκτιμένην κατ' ἀλωὴν
<hom.od 24.337>	εἴπω, ἅ μοί ποτ' ἔδωκας, ἐγὼ δ' ᾔτεόν σε ἕκαστα
<hom.od 24.338>	παιδνὸς ἐών, κατὰ κῆπον ἐπισπόμενος: διὰ δ' αὐτῶν
<hom.od 24.339>	ἱκνεύμεσθα, σὺ δ' ὠνόμασας καὶ ἔειπες ἕκαστα.
<hom.od 24.340>	ὄγχνας μοι δῶκας τρισκαίδεκα καὶ δέκα μηλέας,
<hom.od 24.341>	συκέας τεσσαράκοντ': ὄρχους δέ μοι ὧδ' ὀνόμηνας
<hom.od 24.342>	δώσειν πεντήκοντα, διατρύγιος δὲ ἕκαστος
<hom.od 24.343>	ἤην: ἔνθα δ' ἀνὰ σταφυλαὶ παντοῖαι ἔασιν—
<hom.od 24.344>	ὁππότε δὴ Διὸς ὧραι ἐπιβρίσειαν ὕπερθεν.”

<hom.od 24.345>	ὣς φάτο,  τοῦ δ' αὐτοῦ λύτο γούνατα καὶ φίλον ἦτορ,
<hom.od 24.346>	σήματ' ἀναγνόντος τά οἱ ἔμπεδα πέφραδ' ̓Οδυσσεύς.
<hom.od 24.347>	ἀμφὶ δὲ παιδὶ φίλῳ βάλε πήχεε: τὸν δὲ ποτὶ οἷ
<hom.od 24.348>	εἷλεν ἀποψύχοντα πολύτλας δῖος ̓Οδυσσεύς.
<hom.od 24.349>	αὐτὰρ ἐπεί ῥ' ἄμπνυτο καὶ ἐς φρένα θυμὸς ἀγέρθη,
<hom.od 24.350>	ἐξαῦτις μύθοισιν ἀμειβόμενος προσέειπε:

<hom.od 24.351>	“Ζεῦ πάτερ, ἦ ῥα ἔτ' ἔστε θεοὶ κατὰ μακρὸν ̓́Ολυμπον,
<hom.od 24.352>	εἰ ἐτεὸν μνηστῆρες ἀτάσθαλον ὕβριν ἔτισαν.
<hom.od 24.353>	νῦν δ' αἰνῶς δείδοικα κατὰ φρένα μὴ τάχα πάντες
<hom.od 24.354>	ἐνθάδ' ἐπέλθωσιν ̓Ιθακήσιοι, ἀγγελίας δὲ
<hom.od 24.355>	πάντη ἐποτρύνωσι Κεφαλλήνων πολίεσσι.”

<hom.od 24.356>	τὸν δ' ἀπαμειβόμενος προσέφη πολύμητις ̓Οδυσσεύς:
<hom.od 24.357>	“θάρσει, μή τοι ταῦτα μετὰ φρεσὶ σῇσι μελόντων.
<hom.od 24.358>	ἀλλ' ἴομεν προτὶ οἶκον, ὃς ὀρχάτου ἐγγύθι κεῖται:
<hom.od 24.359>	ἔνθα δὲ Τηλέμαχον καὶ βουκόλον ἠδὲ συβώτην
<hom.od 24.360>	προὔπεμψ',  ὡς ἂν δεῖπνον ἐφοπλίσσωσι τάχιστα.”

<hom.od 24.361>	ὣς ἄρα φωνήσαντε βάτην πρὸς δώματα καλά.
<hom.od 24.362>	οἱ δ' ὅτε δή ῥ' ἵκοντο δόμους εὖ ναιετάοντας,
<hom.od 24.363>	εὗρον Τηλέμαχον καὶ βουκόλον ἠδὲ συβώτην
<hom.od 24.364>	ταμνομένους κρέα πολλὰ κερῶντάς τ' αἴθοπα οἶνον.
<hom.od 24.365>	τόφρα δὲ Λαέρτην μεγαλήτορα ᾧ ἐνὶ οἴκῳ
<hom.od 24.366>	ἀμφίπολος Σικελὴ λοῦσεν καὶ χρῖσεν ἐλαίῳ,

<hom.od 24.367>	ἀμφὶ δ' ἄρα χλαῖναν καλὴν βάλεν: αὐτὰρ ̓Αθήνη
<hom.od 24.368>	ἄγχι παρισταμένη μέλε' ἤλδανε ποιμένι λαῶν,
<hom.od 24.369>	μείζονα δ' ἠὲ πάρος καὶ πάσσονα θῆκεν ἰδέσθαι.
<hom.od 24.370>	ἐκ δ' ἀσαμίνθου βῆ: θαύμαζε δέ μιν φίλος υἱός,
<hom.od 24.371>	ὡς ἴδεν ἀθανάτοισι θεοῖς ἐναλίγκιον ἄντην:
<hom.od 24.372>	καί μιν φωνήσας ἔπεα πτερόεντα προσηύδα:

<hom.od 24.373>	“ὦ πάτερ, ἦ μάλα τίς σε θεῶν αἰειγενετάων
<hom.od 24.374>	εἶδός τε μέγεθός τε ἀμείνονα θῆκεν ἰδέσθαι.”
<hom.od 24.375>	τὸν δ' αὖ Λαέρτης πεπνυμένος ἀντίον ηὔδα:
<hom.od 24.376>	“αἲ γάρ, Ζεῦ τε πάτερ καὶ ̓Αθηναίη καὶ ̓́Απολλον,
<hom.od 24.377>	οἷος Νήρικον εἷλον, ἐϋκτίμενον πτολίεθρον,
<hom.od 24.378>	ἀκτὴν ἠπείροιο, Κεφαλλήνεσσιν ἀνάσσων,
<hom.od 24.379>	τοῖος ἐών τοι χθιζὸς ἐν ἡμετέροισι δόμοισιν,
<hom.od 24.380>	τεύχε' ἔχων ὤμοισιν,  ἐφεστάμεναι καὶ ἀμύνειν
<hom.od 24.381>	ἄνδρας μνηστῆρας: τῷ κε σφέων γούνατ' ἔλυσα
<hom.od 24.382>	πολλῶν ἐν μεγάροισι, σὺ δὲ φρένας ἔνδον ἐγήθεις.”

<hom.od 24.383>	ὣς οἷ μὲν τοιαῦτα πρὸς ἀλλήλους ἀγόρευον.
<hom.od 24.384>	οἱ δ' ἐπεὶ οὖν παύσαντο πόνου τετύκοντό τε δαῖτα,
<hom.od 24.385>	ἑξείης ἕζοντο κατὰ κλισμούς τε θρόνους τε:
<hom.od 24.386>	ἔνθ' οἱ μὲν δείπνῳ ἐπεχείρεον, ἀγχίμολον δὲ
<hom.od 24.387>	ἦλθ' ὁ γέρων Δολίος, σὺν δ' υἱεῖς τοῖο γέροντος,
<hom.od 24.388>	ἐξ ἔργων μογέοντες, ἐπεὶ προμολοῦσα κάλεσσεν
<hom.od 24.389>	μήτηρ γρηῦς Σικελή, ἥ σφεας τρέφε καί ῥα γέροντα
<hom.od 24.390>	ἐνδυκέως κομέεσκεν,  ἐπεὶ κατὰ γῆρας ἔμαρψεν.
<hom.od 24.391>	οἱ δ' ὡς οὖν ̓Οδυσῆα ἴδον φράσσαντό τε θυμῷ,
<hom.od 24.392>	ἔσταν ἐνὶ μεγάροισι τεθηπότες: αὐτὰρ ̓Οδυσσεὺς
<hom.od 24.393>	μειλιχίοις ἐπέεσσι καθαπτόμενος προσέειπεν:

<hom.od 24.394>	“ὦ γέρον, ἵζ' ἐπὶ δεῖπνον, ἀπεκλελάθεσθε δὲ θάμβευς:
<hom.od 24.395>	δηρὸν γὰρ σίτῳ ἐπιχειρήσειν μεμαῶτες
<hom.od 24.396>	μίμνομεν ἐν μεγάροις, ὑμέας ποτιδέγμενοι αἰεί.”

<hom.od 24.397>	ὣς ἄρ ἔφη, Δολίος δ' ἰθὺς κίε χεῖρε πετάσσας
<hom.od 24.398>	ἀμφοτέρας, ̓Οδυσεῦς δὲ λαβὼν κύσε χεῖρ' ἐπὶ καρπῷ,
<hom.od 24.399>	καί μιν φωνήσας ἔπεα πτερόεντα προσηύδα:

<hom.od 24.400>	“ὦ φίλ',  ἐπεὶ νόστησας ἐελδομένοισι μάλ' ἡμῖν
<hom.od 24.401>	οὐδ' ἔτ' ὀϊομένοισι, θεοὶ δέ ς' ἀνήγαγον αὐτοί,
<hom.od 24.402>	οὖλέ τε καὶ μάλα χαῖρε, θεοὶ δέ τοι ὄλβια δοῖεν.
<hom.od 24.403>	καί μοι τοῦτ' ἀγόρευσον ἐτήτυμον, ὄφρ' ἐὺ̈ εἰδῶ,
<hom.od 24.404>	ἢ ἤδη σάφα οἶδε περίφρων Πηνελόπεια
<hom.od 24.405>	νοστήσαντά σε δεῦρ',  ἦ ἄγγελον ὀτρύνωμεν.”

<hom.od 24.406>	τὸν δ' ἀπαμειβόμενος προσέφη πολύμητις ̓Οδυσσεύς
<hom.od 24.407>	“ὦ γέρον, ἤδη οἶδε: τί σε χρὴ ταῦτα πένεσθαι;”

<hom.od 24.408>	ὣς φάθ', ὁ δ' αὖτις ἄρ' ἕζετ' ἐϋξέστου ἐπὶ δίφρου.
<hom.od 24.409>	ὣς δ' αὔτως παῖδες Δολίου κλυτὸν ἀμφ' ̓Οδυσῆα
<hom.od 24.410>	δεικανόωντ' ἐπέεσσι καὶ ἐν χείρεσσι φύοντο,
<hom.od 24.411>	ἑξείης δ' ἕζοντο παραὶ Δολίον, πατέρα σφόν.

<hom.od 24.412>	ὣς οἱ μὲν περὶ δεῖπνον ἐνὶ μεγάροισι πένοντο:
<hom.od 24.413>	̓́Οσσα δ' ἄρ' ἄγγελος ὦκα κατὰ πτόλιν ᾤχετο πάντη,
<hom.od 24.414>	μνηστήρων στυγερὸν θάνατον καὶ κῆρ' ἐνέπουσα.
<hom.od 24.415>	οἱ δ' ἄρ' ὁμῶς ἀί̈οντες ἐφοίτων ἄλλοθεν ἄλλος
<hom.od 24.416>	μυχμῷ τε στοναχῇ τε δόμων προπάροιθ' ̓Οδυσῆος,
<hom.od 24.417>	ἐκ δὲ νέκυς οἴκων φόρεον καὶ θάπτον ἕκαστοι,
<hom.od 24.418>	τοὺς δ' ἐξ ἀλλάων πολίων οἶκόνδε ἕκαστον
<hom.od 24.419>	πέμπον ἄγειν ἁλιεῦσι θοῇς ἐπὶ νηυσὶ τιθέντες:
<hom.od 24.420>	αὐτοὶ δ' εἰς ἀγορὴν κίον ἀθρόοι,  ἀχνύμενοι κῆρ.
<hom.od 24.421>	αὐτὰρ ἐπεί ῥ' ἤγερθεν ὁμηγερέες τ' ἐγένοντο,
<hom.od 24.422>	τοῖσιν δ' Εὐπείθης ἀνά θ' ἵστατο καὶ μετέειπε:
<hom.od 24.423>	παιδὸς γάρ οἱ ἄλαστον ἐνὶ φρεσὶ πένθος ἔκειτο,
<hom.od 24.424>	̓Αντινόου, τὸν πρῶτον ἐνήρατο δῖος ̓Οδυσσεύς:
<hom.od 24.425>	τοῦ ὅ γε δάκρυ χέων ἀγορήσατο καὶ μετέειπεν:

<hom.od 24.426>	“ὦ φίλοι, ἦ μέγα ἔργον ἀνὴρ ὅδ' ἐμήσατ' ̓Αχαιούς:
<hom.od 24.427>	τοὺς μὲν σὺν νήεσσιν ἄγων πολέας τε καὶ ἐσθλοὺς
<hom.od 24.428>	ὤλεσε μὲν νῆας γλαφυράς, ἀπὸ δ' ὤλεσε λαούς:
<hom.od 24.429>	τοὺς δ' ἐλθὼν ἔκτεινε Κεφαλλήνων ὄχ' ἀρίστους,
<hom.od 24.430>	ἀλλ' ἄγετε,  πρὶν τοῦτον ἢ ἐς Πύλον ὦκα ἱκέσθαι
<hom.od 24.431>	ἢ καὶ ἐς ̓́Ηλιδα δῖαν, ὅθι κρατέουσιν ̓Επειοί,
<hom.od 24.432>	ἴομεν: ἦ καὶ ἔπειτα κατηφέες ἐσσόμεθ' αἰεί:
<hom.od 24.433>	λώβη γὰρ τάδε γ' ἐστὶ καὶ ἐσσομένοισι πυθέσθαι,
<hom.od 24.434>	εἰ δὴ μὴ παίδων τε κασιγνήτων τε φονῆας
<hom.od 24.435>	τισόμεθ'.  οὐκ ἂν ἐμοί γε μετὰ φρεσὶν ἡδὺ γένοιτο
<hom.od 24.436>	ζωέμεν, ἀλλὰ τάχιστα θανὼν φθιμένοισι μετείην.
<hom.od 24.437>	ἀλλ' ἴομεν, μὴ φθέωσι περαιωθέντες ἐκεῖνοι.”

<hom.od 24.438>	ὣς φάτο δάκρυ χέων, οἶκτος δ' ἕλε πάντας ̓Αχαιούς.
<hom.od 24.439>	ἀγχίμολον δέ σφ' ἦλθε Μέδων καὶ θεῖος ἀοιδὸς
<hom.od 24.440>	ἐκ μεγάρων ̓Οδυσῆος,  ἐπεί σφεας ὕπνος ἀνῆκεν,
<hom.od 24.441>	ἔσταν δ' ἐν μέσσοισι: τάφος δ' ἕλεν ἄνδρα ἕκαστον.
<hom.od 24.442>	τοῖσι δὲ καὶ μετέειπε Μέδων πεπνυμένα εἰδώς:

<hom.od 24.443>	“κέκλυτε δὴ νῦν μευ, ̓Ιθακήσιοι: οὐ γὰρ ̓Οδυσσεὺς
<hom.od 24.444>	ἀθανάτων ἀέκητι θεῶν τάδ' ἐμήσατο ἔργα:
<hom.od 24.445>	αὐτὸς ἐγὼν εἶδον θεὸν ἄμβροτον,  ὅς ῥ' ̓Οδυσῆϊ
<hom.od 24.446>	ἐγγύθεν ἑστήκει καὶ Μέντορι πάντα ἐῴκει.
<hom.od 24.447>	ἀθάνατος δὲ θεὸς τοτὲ μὲν προπάροιθ' ̓Οδυσῆος
<hom.od 24.448>	φαίνετο θαρσύνων, τοτὲ δὲ μνηστῆρας ὀρίνων
<hom.od 24.449>	θῦνε κατὰ μέγαρον: τοὶ δ' ἀγχιστῖνοι ἔπιπτον.”

<hom.od 24.450>	ὣς φάτο, τοὺς δ' ἄρα πάντας ὑπὸ χλωρὸν δέος ᾕρει.
<hom.od 24.451>	τοῖσι δὲ καὶ μετέειπε γέρων ἥρως ̔Αλιθέρσης
<hom.od 24.452>	Μαστορίδης: ὁ γὰρ οἶος ὅρα πρόσσω καὶ ὀπίσσω:
<hom.od 24.453>	ὅ σφιν ἐϋφρονέων ἀγορήσατο καὶ μετέειπε:

<hom.od 24.454>	“κέκλυτε δὴ νῦν μευ, ̓Ιθακήσιοι, ὅττι κεν εἴπω:
<hom.od 24.455>	ὑμετέρῃ κακότητι,  φίλοι, τάδε ἔργα γένοντο:
<hom.od 24.456>	οὐ γὰρ ἐμοὶ πείθεσθ', οὐ Μέντορι ποιμένι λαῶν,
<hom.od 24.457>	ὑμετέρους παῖδας καταπαυέμεν ἀφροσυνάων,
<hom.od 24.458>	οἳ μέγα ἔργον ἔρεξαν ἀτασθαλίῃσι κακῇσι,
<hom.od 24.459>	κτήματα κείροντες καὶ ἀτιμάζοντες ἄκοιτιν
<hom.od 24.460>	ἀνδρὸς ἀριστῆος: τὸν δ' οὐκέτι φάντο νέεσθαι.
<hom.od 24.461>	καὶ νῦν ὧδε γένοιτο. πίθεσθέ μοι ὡς ἀγορεύω:
<hom.od 24.462>	μὴ ἴομεν, μή πού τις ἐπίσπαστον κακὸν εὕρῃ.”

<hom.od 24.463>	ὣς ἔφαθ', οἱ δ' ἄρ' ἀνήϊξαν μεγάλῳ ἀλαλητῷ
<hom.od 24.464>	ἡμίσεων πλείους: τοὶ δ' ἀθρόοι αὐτόθι μίμνον:
<hom.od 24.465>	οὐ γὰρ σφιν ἅδε μῦθος ἐνὶ φρεσίν,  ἀλλ' Εὐπείθει
<hom.od 24.466>	πείθοντ': αἶψα δ' ἔπειτ' ἐπὶ τεύχεα ἐσσεύοντο.
<hom.od 24.467>	αὐτὰρ ἐπεί ῥ' ἕσσαντο περὶ χροὶ̈ νώροπα χαλκόν,
<hom.od 24.468>	ἀθρόοι ἠγερέθοντο πρὸ ἄστεος εὐρυχόροιο.
<hom.od 24.469>	τοῖσιν δ' Εὐπείθης ἡγήσατο νηπιέῃσι:
<hom.od 24.470>	φῆ δ' ὅ γε τίσεσθαι παιδὸς φόνον,  οὐδ' ἄρ' ἔμελλεν
<hom.od 24.471>	ἂψ ἀπονοστήσειν, ἀλλ' αὐτοῦ πότμον ἐφέψειν.

<hom.od 24.472>	αὐτὰρ ̓Αθηναίη Ζῆνα Κρονίωνα προσηύδα:
<hom.od 24.473>	“ὦ πάτερ ἡμέτερε, Κρονίδη, ὕπατε κρειόντων,
<hom.od 24.474>	εἰπέ μοι εἰρομένῃ, τί νύ τοι νόος ἔνδοθι κεύθει;
<hom.od 24.475>	ἢ προτέρω πόλεμόν τε κακὸν καὶ φύλοπιν αἰνὴν
<hom.od 24.476>	τεύξεις, ἦ φιλότητα μετ' ἀμφοτέροισι τίθησθα;”

<hom.od 24.477>	τὴν δ' ἀπαμειβόμενος προσέφη νεφεληγερέτα Ζεύς:
<hom.od 24.478>	“τέκνον ἐμόν, τί με ταῦτα διείρεαι ἠδὲ μεταλλᾷς;
<hom.od 24.479>	οὐ γὰρ δὴ τοῦτον μὲν ἐβούλευσας νόον αὐτή,
<hom.od 24.480>	ὡς ἦ τοι κείνους ̓Οδυσεὺς ἀποτίσεται ἐλθών;
<hom.od 24.481>	ἔρξον ὅπως ἐθέλεις: ἐρέω τέ τοι ὡς ἐπέοικεν.
<hom.od 24.482>	ἐπεὶ δὴ μνηστῆρας ἐτίσατο δῖος ̓Οδυσσεύς,
<hom.od 24.483>	ὅρκια πιστὰ ταμόντες ὁ μὲν βασιλευέτω αἰεί,
<hom.od 24.484>	ἡμεῖς δ' αὖ παίδων τε κασιγνήτων τε φόνοιο
<hom.od 24.485>	ἔκλησιν θέωμεν: τοὶ δ' ἀλλήλους φιλεόντων
<hom.od 24.486>	ὡς τὸ πάρος, πλοῦτος δὲ καὶ εἰρήνη ἅλις ἔστω.”

<hom.od 24.487>	ὣς εἰπὼν ὤτρυνε πάρος μεμαυῖαν ̓Αθήνην,
<hom.od 24.488>	βῆ δὲ κατ' Οὐλύμποιο καρήνων ἀί̈ξασα.

<hom.od 24.489>	οἱ δ' ἐπεὶ οὖν σίτοιο μελίφρονος ἐξ ἔρον ἕντο,
<hom.od 24.490>	τοῖς δ' ἄρα μύθων ἦρχε πολύτλας δῖος ̓Οδυσσεύς:
<hom.od 24.491>	“ἐξελθών τις ἴδοι μὴ δὴ σχεδὸν ὦσι κιόντες.”

<hom.od 24.492>	ὣς ἔφατ': ἐκ δ' υἱὸς Δολίου κίεν, ὡς ἐκέλευεν:
<hom.od 24.493>	στῆ δ' ἄρ' ἐπ' οὐδὸν ἰών, τοὺς δὲ σχεδὸν ἔσιδε πάντας:
<hom.od 24.494>	αἶψα δ' ̓Οδυσσῆα ἔπεα πτερόεντα προσηύδα:
<hom.od 24.495>	“οἵδε δὴ ἐγγὺς ἔας': ἀλλ' ὁπλιζώμεθα θᾶσσον.”

<hom.od 24.496>	ὣς ἔφαθ', οἱ δ' ὤρνυντο καὶ ἐν τεύχεσσι δύοντο,
<hom.od 24.497>	τέσσαρες ἀμφ' ̓Οδυσῆ', ἓξ δ' υἱεῖς οἱ Δολίοιο:
<hom.od 24.498>	ἐν δ' ἄρα Λαέρτης Δολίος τ' ἐς τεύχε' ἔδυνον,
<hom.od 24.499>	καὶ πολιοί περ ἐόντες, ἀναγκαῖοι πολεμισταί.
<hom.od 24.500>	αὐτὰρ ἐπεί ῥ' ἕσσαντο περὶ χροὶ̈ νώροπα χαλκόν,
<hom.od 24.501>	ὤϊξάν ῥα θύρας, ἐκ δ' ἤϊον, ἄρχε δ' ̓Οδυσσεύς.

<hom.od 24.502>	τοῖσι δ' ἐπ' ἀγχίμολον θυγάτηρ Διὸς ἦλθεν ̓Αθήνη
<hom.od 24.503>	Μέντορι εἰδομένη ἠμὲν δέμας ἠδὲ καὶ αὐδήν.
<hom.od 24.504>	τὴν μὲν ἰδὼν γήθησε πολύτλας δῖος ̓Οδυσσεύς:
<hom.od 24.505>	αἶψα δὲ Τηλέμαχον προσεφώνεεν ὃν φίλον υἱόν:

<hom.od 24.506>	“Τηλέμαχ', ἤδη μὲν τόδε γ' εἴσεαι αὐτὸς ἐπελθών,
<hom.od 24.507>	ἀνδρῶν μαρναμένων ἵνα τε κρίνονται ἄριστοι,
<hom.od 24.508>	μή τι καταισχύνειν πατέρων γένος, οἳ τὸ πάρος περ
<hom.od 24.509>	ἀλκῇ τ' ἠνορέῃ τε κεκάσμεθα πᾶσαν ἐπ' αἶαν.”
<hom.od 24.510>	τὸν δ' αὖ Τηλέμαχος πεπνυμένος ἀντίον ηὔδα:
<hom.od 24.511>	“ὄψεαι, αἴ κ' ἐθέλῃσθα, πάτερ φίλε, τῷδ' ἐπὶ θυμῷ
<hom.od 24.512>	οὔ τι καταισχύνοντα τεὸν γένος, ὡς ἀγορεύεις.”

<hom.od 24.513>	ὣς φάτο, Λαέρτης δ' ἐχάρη καὶ μῦθον ἔειπε:
<hom.od 24.514>	“τίς νύ μοι ἡμέρη ἥδε, θεοὶ φίλοι; ἦ μάλα χαίρω:
<hom.od 24.515>	υἱός θ' υἱωνός τ' ἀρετῆς πέρι δῆριν ἔχουσιν.”

<hom.od 24.516>	τὸν δὲ παρισταμένη προσέφη γλαυκῶπις ̓Αθήνη:
<hom.od 24.517>	“ὦ ̓Αρκεισιάδη, πάντων πολὺ φίλταθ' ἑταίρων,
<hom.od 24.518>	εὐξάμενος κούρῃ γλαυκώπιδι καὶ Διὶ πατρί,
<hom.od 24.519>	αἶψα μαλ' ἀμπεπαλὼν προί̈ει δολιχόσκιον ἔγχος.”

<hom.od 24.520>	ὣς φάτο, καί ῥ' ἔμπνευσε μένος μέγα Παλλὰς ̓Αθήνη
<hom.od 24.521>	εὐξάμενος δ' ἄρ' ἔπειτα Διὸς κούρῃ μεγάλοιο,
<hom.od 24.522>	αἶψα μάλ' ἀμπεπαλὼν προί̈ει δολιχόσκιον ἔγχος,
<hom.od 24.523>	καὶ βάλεν Εὐπείθεα κόρυθος διὰ χαλκοπαρῄου.
<hom.od 24.524>	ἡ δ' οὐκ ἔγχος ἔρυτο, διαπρὸ δὲ εἴσατο χαλκός,
<hom.od 24.525>	δούπησεν δὲ πεσών,  ἀράβησε δὲ τεύχε' ἐπ' αὐτῷ.
<hom.od 24.526>	ἐν δ' ἔπεσον προμάχοις ̓Οδυσεὺς καὶ φαίδιμος υἱός,
<hom.od 24.527>	τύπτον δὲ ξίφεσίν τε καὶ ἔγχεσιν ἀμφιγύοισι.
<hom.od 24.528>	καί νύ κε δὴ πάντας ὄλεσαν καὶ ἔθηκαν ἀνόστους,
<hom.od 24.529>	εἰ μὴ ̓Αθηναίη, κούρη Διὸς αἰγιόχοιο,
<hom.od 24.530>	ἤϋσεν φωνῇ,  κατὰ ἔσχεθε λαὸν ἅπαντα.

<hom.od 24.531>	“ἴσχεσθε πτολέμου, ̓Ιθακήσιοι, ἀργαλέοιο,
<hom.od 24.532>	ὥς κεν ἀναιμωτί γε διακρινθῆτε τάχιστα.”

<hom.od 24.533>	ὣς φάτ' ̓Αθηναίη, τοὺς δὲ χλωρὸν δέος εἷλεν:
<hom.od 24.534>	τῶν δ' ἄρα δεισάντων ἐκ χειρῶν ἔπτατο τεύχεα,
<hom.od 24.535>	πάντα δ' ἐπὶ χθονὶ πῖπτε,  θεᾶς ὄπα φωνησάσης:
<hom.od 24.536>	πρὸς δὲ πόλιν τρωπῶντο λιλαιόμενοι βιότοιο.
<hom.od 24.537>	σμερδαλέον δ' ἐβόησε πολύτλας δῖος ̓Οδυσσεύς,
<hom.od 24.538>	οἴμησεν δὲ ἀλεὶς ὥς τ' αἰετὸς ὑψιπετήεις.
<hom.od 24.539>	καὶ τότε δὴ Κρονίδης ἀφίει ψολόεντα κεραυνόν,
<hom.od 24.540>	κὰδ δ' ἔπεσε πρόσθε γλαυκώπιδος ὀβριμοπάτρης.
<hom.od 24.541>	δὴ τότ' ̓Οδυσσῆα προσέφη γλαυκῶπις ̓Αθήνη:

<hom.od 24.542>	“διογενὲς Λαερτιάδη, πολυμήχαν' ̓Οδυσσεῦ,
<hom.od 24.543>	ἴσχεο, παῦε δὲ νεῖκος ὁμοιί̈ου πολέμοιο,
<hom.od 24.544>	μή πως τοι Κρονίδης κεχολώσεται εὐρύοπα Ζεύς.”

<hom.od 24.545>	ὣς φάτ' ̓Αθηναίη,  ὁ δ' ἐπείθετο, χαῖρε δὲ θυμῷ.
<hom.od 24.546>	ὅρκια δ' αὖ κατόπισθε μετ' ἀμφοτέροισιν ἔθηκεν
<hom.od 24.547>	Παλλὰς ̓Αθηναίη, κούρη Διὸς αἰγιόχοιο,
<hom.od 24.548>	Μέντορι εἰδομένη ἠμὲν δέμας ἠδὲ καὶ αὐδήν.
