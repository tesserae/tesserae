<nonn. d. 1.1> εἰπέ, θεά, Κρονίδαο διάκτορον αἴθοπος αὐγῆς,
<nonn. d. 1.2> νυμφιδίῳ σπινθῆρι μογοστόκον ἄσθμα κεραυνοῦ,
<nonn. d. 1.3> καὶ στεροπὴν Σεμέλης θαλαμηπόλον: εἰπὲ δὲ φύτλην
<nonn. d. 1.4> Βάκχου δισσοτόκοιο, τὸν ἐκ πυρὸς ὑγρὸν ἀείρας
<nonn. d. 1.5> Ζεὺς βρέφος ἡμιτέλεστον ἀμαιεύτοιο τεκούσης,
<nonn. d. 1.6> φειδομέναις παλάμῃσι τομὴν μηροῖο χαράξας,
<nonn. d. 1.7> ἄρσενι γαστρὶ λόχευσε, πατὴρ καὶ πότνια μήτηρ,
<nonn. d. 1.8> εὖ εἰδὼς τόκον ἄλλον, ἐπεὶ γονόεντι καρήνῳ,
<nonn. d. 1.9> ἄσπορον ὄγκον ἄπιστον ἔχων ἐγκύμονι κόρσῃ,
<nonn. d. 1.10> τεύχεσιν ἀστράπτουσαν ἀνηκόντιζεν ̓Αθήνην.
<nonn. d. 1.11> ἄξατέ μοι νάρθηκα, τινάξατε κύμβαλα, Μοῦσαι,
<nonn. d. 1.12> καὶ παλάμῃ δότε θύρσον ἀειδομένου Διονύσου:
<nonn. d. 1.13> ἀλλὰ χοροῦ ψαύοντα, Φάρῳ παρὰ γείτονι νήσῳ,
<nonn. d. 1.14> στήσατέ μοι Πρωτῆα πολύτροπον, ὄφρα φανείη
<nonn. d. 1.15> ποικίλον εἶδος ἔχων, ὅτι ποικίλον ὕμνον ἀράσσω:
<nonn. d. 1.16> εἰ γὰρ ἐφερπύσσειε δράκων κυκλούμενος ὁλκῷ,
<nonn. d. 1.17> μέλψω θεῖον ἄεθλον, ὅπως κισσώδεϊ θύρσῳ
<nonn. d. 1.18> φρικτὰ δρακοντοκόμων ἐδαΐζετο φῦλα Γιγάντων:
<nonn. d. 1.19> εἰ δὲ λέων φρίξειεν ἐπαυχενίην τρίχα σείων,
<nonn. d. 1.20> Βάκχον ἀνευάξω βλοσυρῆς ἐπὶ πήχεϊ ̔Ρείης
<nonn. d. 1.21> μαζὸν ὑποκλέπτοντα λεοντοβότοιο θεαίνης:
<nonn. d. 1.22> εἰ δὲ θυελλήεντι μετάρσιος ἅλματι ταρσῶν
<nonn. d. 1.23> πόρδαλις ἀίξῃ πολυδαίδαλον εἶδος ἀμείβων,
<nonn. d. 1.24> ὑμνήσω Διὸς υἷα, πόθεν γένος ἔκτανεν ̓Ινδῶν
<nonn. d. 1.25> πορδαλίων ὀχέεσσι καθιππεύσας ἐλεφάντων:
<nonn. d. 1.26> εἰ δέμας ἰσάζοιτο τύπῳ συός, υἷα Θυώνης
<nonn. d. 1.27> ἀείσω ποθέοντα συοκτόνον εὔγαμον Αὔρην,
<nonn. d. 1.28> ὀψιγόνου τριτάτοιο Κυβηλίδα μητέρα Βάκχου:
<nonn. d. 1.29> εἰ δὲ πέλοι μιμηλὸν ὕδωρ, Διόνυσον ἀείσω
<nonn. d. 1.30> κόλπον ἁλὸς δύνοντα κορυσσομένοιο Λυκούργου:
<nonn. d. 1.31> εἰ φυτὸν αἰθύσσοιτο νόθον ψιθύρισμα τιταίνων,
<nonn. d. 1.32> μνήσομαι ̓Ικαρίοιο, πόθεν παρὰ θυιάδι ληνῷ
<nonn. d. 1.33> βότρυς ἁμιλλητῆρι ποδῶν ἐθλίβετο ταρσῷ.
<nonn. d. 1.34> ̓́Αξατέ μοι νάρθηκα, Μιμαλλόνες, ὠμαδίην δὲ
<nonn. d. 1.35> νεβρίδα ποικιλόνωτον ἐθήμονος ἀντὶ χιτῶνος
<nonn. d. 1.36> σφίγξατέ μοι στέρνοισι, Μαρωνίδος ἔμπλεον ὀδμῆς
<nonn. d. 1.37> νεκταρέης, βυθίῃ δὲ παρ' Εἰδοθέῃ καὶ ̔Ομήρῳ
<nonn. d. 1.38> φωκάων βαρὺ δέρμα φυλασσέσθω Μενελάῳ.
<nonn. d. 1.39> εὔιά μοι δότε ῥόπτρα καὶ αἰγίδας, ἡδυμελῆ δὲ
<nonn. d. 1.40> ἄλλῳ δίθροον αὐλὸν ὀπάσσατε, μὴ καὶ ὀρίνω
<nonn. d. 1.41> Φοῖβον ἐμόν: δονάκων γὰρ ἀναίνεται ἔμπνοον ἠχώ,
<nonn. d. 1.42> ἐξ ὅτε Μαρσύαο θεημάχον αὐλὸν ἐλέγξας
<nonn. d. 1.43> δέρμα παρῃώρησε φυτῷ κολπούμενον αὔραις,
<nonn. d. 1.44> γυμνώσας ὅλα γυῖα λιπορρίνοιο νομῆος.
<nonn. d. 1.45> ἀλλά, θεά, μαστῆρος ἀλήμονος ἄρχεο Κάδμου.
<nonn. d. 1.46> Σιδονίης ποτὲ ταῦρος ἐπ' ᾐόνος ὑψίκερως Ζεὺς
<nonn. d. 1.47> ἱμερόεν μύκημα νόθῳ μιμήσατο λαιμῷ
<nonn. d. 1.48> καὶ γλυκὺν εἶχε μύωπα: μετοχμάζων δὲ γυναῖκα,
<nonn. d. 1.49> κυκλώσας παλάμας περὶ, γαστέρα δίζυγι δεσμῷ,
<nonn. d. 1.50> βαιὸς ̓́Ερως κούφιζε, καὶ ἐγγύθεν ὑγροπόρος βοῦς
<nonn. d. 1.51> κυρτὸν ὑποστορέσας λοφίην ἐπιβήτορι κούρῃ,
<nonn. d. 1.52> δόχμιος ὀκλάζων, κεχαλασμένα νῶτα τιταίνων,
<nonn. d. 1.53> Εὐρώπην ἀνάειρε: διεσσυμένοιο δὲ ταύρου
<nonn. d. 1.54> πλωτὸς ὄνυξ ἐχάραξε βατῆς ἁλὸς ἄψοφον ὕδωρ
<nonn. d. 1.55> ἴχνεσι φειδομένοισιν: ὑπὲρ πόντοιο δὲ κούρη
<nonn. d. 1.56> δείματι παλλομένη βοέῳ ναυτίλλετο νώτῳ
<nonn. d. 1.57> ἀστεμφὴς ἀδίαντος: ἰδὼν δέ μιν ἦ τάχα φαίης
<nonn. d. 1.58> ἢ Θέτιν ἢ Γαλάτειαν ἢ εὐνέτιν ἐννοσιγαίου
<nonn. d. 1.59> ἢ λοφίῃ Τρίτωνος ἐφεζομένην ̓Αφροδίτην:
<nonn. d. 1.60> καὶ πλόον εἰλιπόδην ἐπεθάμβεε κυανοχαίτης,
<nonn. d. 1.61> τρίτων δ' ἠπεροπῆα Διὸς μυκηθμὸν ἀκούων
<nonn. d. 1.62> ἀντίτυπον Κρονίωνι μέλος μυκήσατο κόχλῳ
<nonn. d. 1.63> ἀείδων ὑμέναιον: ἀειρομένην δὲ γυναῖκα
<nonn. d. 1.64> θαῦμα φόβῳ κεράσας ἐπεδείκνυε Δωρίδι Νηρεύς,
<nonn. d. 1.65> ξεῖνον ἰδὼν πλωτῆρα κερασφόρον: ἀκροβαφῆ δὲ
<nonn. d. 1.66> ὁλκάδα ταῦρον ἔχουσα βοοστόλος ἔπλεε νύμφη,
<nonn. d. 1.67> καὶ διερῆς τρομέουσα μετάρσιον ἅλμα πορείης
<nonn. d. 1.68> πηδάλιον κέρας ἔσχε, καὶ ̔́Ιμερος ἔπλετο ναύτης.
<nonn. d. 1.69> καὶ δολόεις Βορέης γαμίῃ δεδονημένον αὔρῃ
<nonn. d. 1.70> φᾶρος ὅλον κόλπωσε δυσίμερος, ἀμφοτέρῳ δὲ
<nonn. d. 1.71> ζῆλον ὑποκλέπτων ἐπεσύρισεν ὄμφακι μαζῷ.
<nonn. d. 1.72> ὡς δ' ὅτε Νηρεΐδων τις, ὑπερκύψασα θαλάσσης,
<nonn. d. 1.73> ἑζομένη δελφῖνι χυτὴν ἀνέκοπτε γαλήνην,
<nonn. d. 1.74> καί οἱ ἀειρομένης ἐλελίζετο μυδαλέη χεὶρ
<nonn. d. 1.75> νηχομένης μίμημα, φέρων δέ μιν ἄβροχον ἅλμης
<nonn. d. 1.76> ἡμιφανὴς πεφόρητο δι' ὕδατος ὑγρὸς ὁδίτης,
<nonn. d. 1.77> κυρτώσας ἑὰ νῶτα, διερπύζουσα δὲ πόντου
<nonn. d. 1.78> δίπτυχος ἄκρα κέλευθα κατέγραφεν ἰχθύος οὐρή:
<nonn. d. 1.79> ὣς ὅ γε νῶτον ἄειρε: τιταινομένοιο δὲ ταύρου
<nonn. d. 1.80> βουκόλος αὐχένα δοῦλον ̓́Ερως ἐπεμάστιε κεστῷ,
<nonn. d. 1.81> καὶ νομίην ἅτε ῥάβδον ἐπωμίδι τόξον ἀείρων
<nonn. d. 1.82> Κυπριδίῃ ποίμαινε καλαύροπι νυμφίον ̔́Ηρης
<nonn. d. 1.83> εἰς νομὸν ὑγρὸν ἄγων Ποσιδήιον: αἰδομένη δὲ
<nonn. d. 1.84> παρθενίην πόρφυρε παρηίδα Παλλὰς ἀμήτωρ
<nonn. d. 1.85> ἡνίοχον Κρονίωνος ὀπιπεύουσα γυναῖκα.
<nonn. d. 1.86> καὶ Διὸς ὑδατόεντι διεσσυμένου πόρον ὁλκῷ
<nonn. d. 1.87> οὐ πόθον ἔσβεσε πόντος, ὅτι βρυχίην ̓Αφροδίτην
<nonn. d. 1.88> οὐρανίης ὤδινεν ἀπ' αὔλακος ἔγκυον ὕδωρ:
<nonn. d. 1.89> καὶ βοὸς ἀφλοίσβοιο κυβερνήτειρα πορείης
<nonn. d. 1.90> κούρη φόρτος ἔην καὶ ναυτίλος. εἰσορόων δὲ
<nonn. d. 1.91> μιμηλὴν ταχύγουνον ἐχέφρονα νῆα θαλάσσης
<nonn. d. 1.92> τοῖον ἔπος περίφοιτος ̓Αχαιικὸς ἴαχε ναύτης:
<nonn. d. 1.93> “̓Οφθαλμοί, τί τὸ θαῦμα; πόθεν ποσὶ κύματα τέμνων
<nonn. d. 1.94> νήχεται ἀτρυγέτοιο δι' ὕδατος ἀγρονόμος βοῦς;
<nonn. d. 1.95> μὴ πλωτὴν Κρονίδης τελέει χθόνα; μὴ διὰ πόντου
<nonn. d. 1.96> ὑγρὸς ἁλιβρέκτοιο χαράσσεται ὁλκὸς ἁμάξης;
<nonn. d. 1.97> παπταίνω κατὰ κῦμα νόθον πλόον: ἦ ῥα Σελήνη
<nonn. d. 1.98> ἄζυγα ταῦρον ἔχουσα μετ' αἰθέρα πόντον ὁδεύει,
<nonn. d. 1.99> ἀλλὰ Θέτις βυθίη διερὸν δρόμον ἡνιοχεύει;
<nonn. d. 1.100> οὐ βοῒ χερσαίῳ τύπον εἴκελον εἰνάλιος βοῦς
<nonn. d. 1.101> ἔλλαχεν—ἰχθυόεν γὰρ ἔχει δέμας—, ἀντὶ δὲ γυμνῆς
<nonn. d. 1.102> ἀλλοφανὴς ἀχάλινον ἐν ὕδασι πεζὸν ὁδίτην
<nonn. d. 1.103> Νηρεῒς ἑλκεσίπεπλος ἀήθεα ταῦρον ἐλαύνει.
<nonn. d. 1.104> εἰ πέλε Δημήτηρ σταχυηκόμος, ὑγροπόρῳ δὲ
<nonn. d. 1.105> γλαυκὰ διασχίζει βοέῳ ποδὶ νῶτα θαλάσσης,
<nonn. d. 1.106> καὶ σὺ βυθοῦ μετὰ κῦμα, Ποσειδάων, μετανάστης
<nonn. d. 1.107> γαίης δίψια νῶτα μετέρχεο πεζὸς ἀροτρεύς,
<nonn. d. 1.108> νηὶ θαλασσαίῃ Δημήτερος αὔλακα τέμνων,
<nonn. d. 1.109> χερσαίοις ἀνέμοισι βατὸν πλόον ἐν χθονὶ τεύχων.
<nonn. d. 1.110> ταῦρε, παρεπλάγχθης μετανάστιος: οὐ πέλε Νηρεὺς
<nonn. d. 1.111> βουκόλος, οὐ Πρωτεὺς ἀρότης, οὐ Γλαῦκος ἁλωεύς,
<nonn. d. 1.112> οὐχ ἕλος, οὐ λειμῶνες ἐν οἴδμασιν, ἀλλὰ θαλάσσῃ
<nonn. d. 1.113> ἀτρυγέτῳ πλώοντες ἀνήροτα ναύλοχον ὕδωρ
<nonn. d. 1.114> πηδαλίῳ τέμνουσι καὶ οὐ σχίζουσι σιδήρῳ:
<nonn. d. 1.115> αὔλακας οὐ σπείρουσιν ὀπάονες ἐννοσιγαίου,
<nonn. d. 1.116> ἀλλὰ φυτὸν πόντοιο πέλει βρύα καὶ σπόρος ὕδωρ,
<nonn. d. 1.117> ναυτίλος ἀγρονόμος, πλόος αὔλακες, ὁλκὰς ἐχέτλη.
<nonn. d. 1.118> ἀλλὰ πόθεν μεθέπεις τινὰ παρθένον; ἦ ῥα καὶ αὐτοὶ
<nonn. d. 1.119> ταῦροι ἐρωμανέοντες ἀφαρπάζουσι γυναῖκας;
<nonn. d. 1.120> ἦ ῥα Ποσειδάων ἀπατήλιος ἥρπασε κούρην
<nonn. d. 1.121> ταυρείην κερόεσσαν ἔχων ποταμηίδα μορφήν;
<nonn. d. 1.122> μὴ δόλον ἄλλον ὕφηνε πάλιν μετὰ δέμνια Τυροῦς,
<nonn. d. 1.123> ὡς καὶ χθιζὰ τέλεσσεν, ὅθ' ὑδατόεις παρακοίτης
<nonn. d. 1.124> χεύμασι μιμηλοῖσι νόθος κελάρυζεν ̓Ενιπεύς;”
<nonn. d. 1.125> τοῖον ἔπος περόων ̔Ελλήνιος ἔννεπε ναύτης
<nonn. d. 1.126> θαμβαλέος. βοέους δὲ γάμους μαντεύσατο κούρη,
<nonn. d. 1.127> καὶ πλοκάμους τίλλουσα γοήμονα ῥῆξεν ἰωήν:
<nonn. d. 1.128> “Κωφὸν ὕδωρ, ῥηγμῖνες ἀναυδέες, εἴπατε ταύρῳ,
<nonn. d. 1.129> εἰ βόες εἰσαΐουσιν: ̔ἀμείλιχε, φείδεο κούρης.̓
<nonn. d. 1.130> εἴπατέ μοι, ῥηγμῖνες, ἐμῷ φιλόπαιδι τοκῆι
<nonn. d. 1.131> Εὐρώπην λιπόπατριν ἐφεζομένην τινὶ ταύρῳ
<nonn. d. 1.132> ἅρπαγι καὶ πλωτῆρι καί, ὡς δοκέω, παρακοίτῃ.
<nonn. d. 1.133> μητέρι βόστρυχα ταῦτα κομίσσατε, κυκλάδες αὖραι.
<nonn. d. 1.134> ναί, λίτομαι, Βορέης, ὡς ἥρπασας ̓Ατθίδα νύμφην,
<nonn. d. 1.135> δέξό με σαῖς πτερύγεσσι μετάρσιον: ἴσχεο, φωνή,
<nonn. d. 1.136> μὴ Βορέην μετὰ ταῦρον ἐρωμανέοντα νοήσω.”
<nonn. d. 1.137> ὣς φαμένη ῥαχίῃσι βοὸς πορθμεύετο κούρη:
<nonn. d. 1.138> Κάδμος ὅθεν περίφοιτος ἀπὸ χθονὸς εἰς χθόνα βαίνων
<nonn. d. 1.139> ἄστατα νυμφοκόμοιο μετήιεν ἴχνια ταύρου.
<nonn. d. 1.140> ἦλθε καὶ εἰς ̓Αρίμων φόνιον σπέος, εὖτε κολῶναι
<nonn. d. 1.141> φοιτάδες ἀρρήκτοιο πύλας ἤρασσον ̓Ολύμπου,
<nonn. d. 1.142> εὖτε θεοὶ πτερόεντες ἀχείμονος ὑψόθι Νείλου
<nonn. d. 1.143> ὀρνίθων ἀκίχητον ἐμιμήσαντο πορείην
<nonn. d. 1.144> ἠερίῳ ξένον ἴχνος ἐρετμώσαντες ἀήτῃ,
<nonn. d. 1.145> καὶ πόλος ἑπτάζωνος ἱμάσσετο: καὶ γὰρ ἐς εὐνὴν
<nonn. d. 1.146> Πλουτοῦς Ζεὺς Κρονίδης πεφορημένος, ὄφρα φυτεύσῃ
<nonn. d. 1.147> Τάνταλον οὐρανίων ἀεσίφρονα φῶρα κυπέλλων,
<nonn. d. 1.148> αἰθέρος ἔντεα θῆκε μυχῷ κεκαλυμμένα πέτρης
<nonn. d. 1.149> καὶ στεροπὴν ἔκρυψεν: ὑπωροφίων δὲ κεραυνῶν
<nonn. d. 1.150> καπνὸν ἐρευγομένων ἐμελαίνετο λευκὰς ἐρίπνη,
<nonn. d. 1.151> καὶ κρυφίῳ σπινθῆρι πυριγλώχινος ὀιστοῦ
<nonn. d. 1.152> πηγαὶ ἐθερμαίνοντο, χαραδραίων δὲ ῥεέθρων
<nonn. d. 1.153> Μυγδονὶς ἀφριόωσα φάραγξ ἐπεβόμβεεν ἀτμῷ.
<nonn. d. 1.154> καὶ παλάμας τανύσας ὑπὸ νεύματι μητρὸς ̓Αρούρης
<nonn. d. 1.155> ὅπλα Διὸς νιφόεντα Κίλιξ ἔκλεψε Τυφωεύς,
<nonn. d. 1.156> ὅπλα πυρός: πετάσας δὲ βαρυσμαράγων στίχα λαιμῶν
<nonn. d. 1.157> παντοίην ἀλάλαζεν ὁμοφθόγγων ὄπα θηρῶν:
<nonn. d. 1.158> συμφυέες δὲ δράκοντες ἐπερρώοντο προσώπῳ
<nonn. d. 1.159> πορδαλίων, βλοσυρὰς δὲ κόμας λιχμῶντο λεόντων,
<nonn. d. 1.160> καὶ βοέας σπειρηδὸν ἐμιτρώσαντο κεραίας
<nonn. d. 1.161> οὐραίαις ἑλίκεσσι, τανυγλώσσων δὲ γενείων
<nonn. d. 1.162> ἰὸν ἀκοντιστῆρα συῶν ἐπεμίγνυον ἀφρῷ.
<nonn. d. 1.163> ἔντεα δὲ Κρονίδαο τιθεὶς ὑπὸ φωλάδα πέτρην
<nonn. d. 1.164> ἠλιβάτων ἐτίταινεν ἐς αἰθέρα λήια χειρῶν:
<nonn. d. 1.165> εὐπαλάμῳ δὲ φάλαγγι περὶ σφυρὸν ἄκρον ̓Ολύμπου
<nonn. d. 1.166> τῇ μὲν ἐπισφίγγων Κυνοσουρίδα, τῇ δὲ πιέζων
<nonn. d. 1.167> ἄξονι κεκλιμένης λοφίην ἀνεσείρασεν ̓́Αρκτου
<nonn. d. 1.168> Παρρασίης, ἑτέρῃ δὲ λαβὼν ἀνέκοψε Βοώτην,
<nonn. d. 1.169> ἄλλῃ Φωσφόρον εἷλκε, μάτην δ' ὑπὸ κυκλάδι νύσσῃ
<nonn. d. 1.170> πρώιος αἰθερίης ἐπεσύρισεν ἦχος ἱμάσθλης:
<nonn. d. 1.171> εἴρυσεν ἠριγένειαν, ἐρυκομένοιο δὲ Ταύρου
<nonn. d. 1.172> ἄχρονος ἡμιτέλεστος ἐλώφεεν ἱππότις ̔́Ωρη:
<nonn. d. 1.173> καὶ σκιεροῖς πλοκάμοισιν ἐχιδνοκόμων κεφαλάων
<nonn. d. 1.174> ἀχλύι φέγγος ἔην κεκερασμένον, ἠματίη δὲ
<nonn. d. 1.175> ἠελίῳ σελάγιζε συναντέλλουσα Σελήνη.
<nonn. d. 1.176> οὐδὲ Γίγας ἀπέληγε: παλιννόστῳ δὲ πορείῃ
<nonn. d. 1.177> εἰς Νότον ἐκ Βορέαο, λιπὼν πόλον εἰς πόλον ἔστη:
<nonn. d. 1.178> καὶ δολιχῇ παλάμῃ δεδραγμένος ̔Ηνιοχῆος
<nonn. d. 1.179> νῶτα χαλαζήεντος ἐμάστιεν Αἰγοκερῆος,
<nonn. d. 1.180> καὶ διδύμους ἐπὶ πόντον ἀπ' αἰθέρος ̓Ιχθύας ἕλκων
<nonn. d. 1.181> κριὸν ἀνεστυφέλιξε, μεσόμφαλον ἄστρον ̓Ολύμπου,
<nonn. d. 1.182> γείτονος εἰαρινοῖο πυραυγέος ὑψόθι κύκλου
<nonn. d. 1.183> ἀμφιταλαντεύοντος ἰσόζυγον ἦμαρ ὀμίχλῃ.
<nonn. d. 1.184> ὁλκαίοις δὲ πόδεσσιν ἀνῃώρητο Τυφωεὺς
<nonn. d. 1.185> ἀγχινεφής: πετάσας δὲ πολυσπερὲς ἔθνος ἀγοστῶν
<nonn. d. 1.186> αἰθέρος ἀννεφέλοιο κατέσκεπεν ἄργυφον αἴγλην
<nonn. d. 1.187> αἰθύσσων ὀφίων σκολιὸν στρατόν: ὧν ὁ μὲν αὐτῶν
<nonn. d. 1.188> ὄρθιος ἀξονίοιο διέτρεχεν ἄντυγα κύκλου,
<nonn. d. 1.189> οὐρανίου δὲ Δράκοντος ἐπεσκίρτησεν ἀκάνθῃ
<nonn. d. 1.190> ̓́Αρεα συρίζων: ὁ δὲ Κηφέος ἐγγύθι κούρης
<nonn. d. 1.191> ἀστραίαις παλάμῃσιν ἰσόζυγα κύκλον ἑλίξας
<nonn. d. 1.192> δέσμιον ̓Ανδρομέδην ἑτέρῳ σφηκώσατο δεσμῷ
<nonn. d. 1.193> λοξὸς ὑπὸ σπείρῃσιν: ὁ δὲ γλωχῖνι κεραίης
<nonn. d. 1.194> ἰσοτύπου ταύροιο δράκων κυκλοῦτο κεράστης,
<nonn. d. 1.195> οἰστρήσας ἑλικηδὸν ὑπὲρ βοέοιο μετώπου
<nonn. d. 1.196> ἀντιτύπους ̔Υάδας, κεραῆς ἴνδαλμα Σελήνης,
<nonn. d. 1.197> οἰγομέναις γενύεσσιν: ὁμοπλεκέων δὲ δρακόντων
<nonn. d. 1.198> ἰοβόλοι τελαμῶνες ἐμιτρώσαντο Βοώτην:
<nonn. d. 1.199> καὶ θρασὺς ἄλλος ὄρουσεν, ἰδὼν ̓́Οφιν ἄλλον ̓Ολύμπου,
<nonn. d. 1.200> πῆχυν ἐχιδνήεντα περισκαίρων ̓Οφιούχου,
<nonn. d. 1.201> καὶ στεφάνῳ στέφος ἄλλο περιπλέξας ̓Αριάδνης,
<nonn. d. 1.202> αὐχένα κυρτώσας, ἐλελίζετο γαστέρος ὁλκῷ.
<nonn. d. 1.203> καὶ Ζεφύρου ζωστῆρα καὶ ἀντιπόρου πτερὸν Εὔρου
<nonn. d. 1.204> αἰθύσσων πολύπηχυς ἐπεστρωφᾶτο Τυφωεὺς
<nonn. d. 1.205> νύσσαν ἐς ἀμφοτέρην, μετὰ Φωσφόρον ̔́Εσπερον ἕλκων
<nonn. d. 1.206> καὶ λόφον ̓Ατλάντειον. ἐνὶ βρυόεντι δὲ κόλπῳ
<nonn. d. 1.207> πολλάκι συμμάρψας Ποσιδήιον ἅρμα θαλάσσης
<nonn. d. 1.208> εἰς χθόνα βυσσόθεν εἷλκεν: ἁλιβρέκτων δὲ κομάων
<nonn. d. 1.209> αὖ ἐρύσας στατὸν ἵππον ὑποβρυχίης παρὰ φάτνης
<nonn. d. 1.210> οὐρανίην ἔρριψεν ἐς ἄντυγα πῶλον ἀλήτην
<nonn. d. 1.211> αἰχμάζων ἐς ̓́Ολυμπον: ἱμασσομένοιο δὲ δίφρου
<nonn. d. 1.212> ἠελίου χρεμέτιζον ὑπὸ ζυγὰ κυκλάδες ἵπποι:
<nonn. d. 1.213> πολλάκι δ' ἀγραύλοιο πεπαυμένον ἱστοβοῆος
<nonn. d. 1.214> ταῦρον ἀπειλητῆρι μεμυκότα πήχεϊ σείων
<nonn. d. 1.215> ἰσοφυὲς μίμημα κατηκόντιζε Σελήνης,
<nonn. d. 1.216> καὶ δρόμον ἐστήριξεν: ἀνακρούσας δὲ χαλινῷ
<nonn. d. 1.217> ταύρων λευκὰ λέπαδνα κατερροίζησε θεαίνης,
<nonn. d. 1.218> λοίγιον ἰοβόλοιο χέων συριγμὸν ἐχίδνης.
<nonn. d. 1.219> οὐδὲ κορυσσομένῳ Τιτηνιὰς εἴκαθε Μήνη:
<nonn. d. 1.220> μαρναμένη δὲ Γίγαντος ὁμοκραίροισι καρήνοις
<nonn. d. 1.221> ταυρείης ἐχάραξε φαεσφόρα κύκλα κεραίης:
<nonn. d. 1.222> καὶ βόες αἰγλήεντες ἐμυκήσαντο Σελήνης
<nonn. d. 1.223> χάσμα Τυφαονίοιο τεθηπότες ἀνθερεῶνος.
<nonn. d. 1.224> ἀστραίας δὲ φάλαγγας ἀταρβέες ὥπλισαν ̔͂Ωραι.
<nonn. d. 1.225> καὶ στίχες οὐρανίων ̔Ελίκων νωμήτορι κύκλῳ
<nonn. d. 1.226> εἰς ἐνοπὴν σελάγιζον: ἐπερροίζησε δὲ πυρσῷ
<nonn. d. 1.227> αἰθέρα βακχεύων στρατὸς αἰόλος, οἵ τε Βορῆα,
<nonn. d. 1.228> καὶ Λιβὸς ἕσπερα νῶτα, καὶ οἳ λάχον ἄντυγας Εὔρου,
<nonn. d. 1.229> καὶ Νοτίους ἀγκῶνας: ὁμοζήλῳ δὲ κυδοιμῷ
<nonn. d. 1.230> ἀπλανέων ἀτίνακτος ἀπεπλάγχθη χορὸς ἄστρων,
<nonn. d. 1.231> ἀντιπόρους δ' ἐκίχησαν ἀλήμονας: ἔβρεμε δ' ἠχῇ
<nonn. d. 1.232> οὐρανίῳ κενεῶνι πεπαρμένος ὄρθιος ἄξων
<nonn. d. 1.233> μεσσοπαγής: ὁρόων δὲ κυνοσσόος ἔθνεα θηρῶν
<nonn. d. 1.234> ̓Ωρίων ξίφος εἷλκε, κορυσσομένου δὲ φορῆος
<nonn. d. 1.235> φαιδρὰ Ταναγραίης ἀμαρύσσετο νῶτα μαχαίρης:
<nonn. d. 1.236> καὶ σέλας αἰθύσσων πυριθαλπέος ἀνθερεῶνος
<nonn. d. 1.237> δίψιος ἀστερόεντι κύων ἐπεπάφλασε λαιμῷ
<nonn. d. 1.238> πέμπων θερμὸν ὕλαγμα, καὶ ἠθάδος ἀντὶ λαγωοῦ
<nonn. d. 1.239> θηρσὶ Τυφαονίῃσιν ἀνήρυγεν ἀτμὸν ὀδόντων.
<nonn. d. 1.240> καὶ πόλος ἐσμαράγησεν: ἀμειβομένη δὲ καὶ αὐτὴ
<nonn. d. 1.241> οὐρανὸν ἑπτάζωνον ἰσηρίθμων ἀπὸ λαιμῶν
<nonn. d. 1.242> πληιάδων ἀλάλαζε βοὴν ἑπτάστομος ἠχώ,
<nonn. d. 1.243> καὶ καναχὴν ἰσόμετρον ἐπεγδούπησαν ἀλῆται.
<nonn. d. 1.244> σμερδαλέην δὲ Γίγαντος ἰδὼν ὀφιώδεα μορφὴν
<nonn. d. 1.245> αἰγλήεις ̓Οφιοῦχος ἀλεξικάκων ἀπὸ χειρῶν
<nonn. d. 1.246> γλαυκὰ πυριτρεφέων ἀπεσείσατο νῶτα δρακόντων,
<nonn. d. 1.247> στικτὸν ἀκοντίζων σκολιὸν βέλος, ἀμφὶ δὲ πυρσῷ
<nonn. d. 1.248> λαίλαπες ἐρροίζησαν, ἐτοξεύοντο δὲ λοξοὶ
<nonn. d. 1.249> ἠέρα βακχεύοντες ἐχιδνήεντες ὀιστοί:
<nonn. d. 1.250> καὶ θρασὺς ἰχθυόεντος ὁμόδρομος Αἰγοκερῆος
<nonn. d. 1.251> Τοξευτὴρ βέλος ἧκεν: ἁμαξαίῳ δ' ἐνὶ κύκλῳ
<nonn. d. 1.252> μεσσοφανὴς διδύμῃσι Δράκων μεμερισμένος ̓́Αρκτοις
<nonn. d. 1.253> αἰθερίης ἐλέλιξε σελασφόρον ὁλκὸν ἀκάνθης:
<nonn. d. 1.254> γείτων δ' ̓Ηριγόνης ἐλατὴρ ὁμόφοιτος ̔Αμάξης
<nonn. d. 1.255> πήχεϊ μαρμαίροντι καλαύροπα πάλλε Βοώτης:
<nonn. d. 1.256> γούνατι δ' Εἰδώλοιο καὶ ἀγχιπόρῳ παρὰ Κύκνῳ
<nonn. d. 1.257> φόρμιγξ ἀστερόεσσα Διὸς μαντεύσατο νίκην.
<nonn. d. 1.258> Κωρυκίου δὲ κάρηνα λαβὼν ἐτίναξε Τυφωεύς,
<nonn. d. 1.259> καὶ Κίλικος ποταμοῖο ῥόον ναετῆρα πιέζων
<nonn. d. 1.260> Ταρσὸν ὁμοῦ καὶ Κύδνον ἑνὶ ξύνωσεν ἀγοστῷ:
<nonn. d. 1.261> καὶ κραναοῖς βελέεσσιν ὀιστεύων στίχας ἅλμης
<nonn. d. 1.262> εἰς σκοπέλους μετένασσε, μετ' αἰθέρα πόντον ἱμάσσων:
<nonn. d. 1.263> νισσομένου δὲ Γίγαντος ἁλιβρέκτου ποδὸς ὁλκῷ
<nonn. d. 1.264> φαίνετο γυμνωθεῖσα δι' ὕδατος ἄβροχος ὀσφύς,
<nonn. d. 1.265> καὶ μεσάτῳ βαρύδουπον ὕδωρ ἐπεβόμβεε μηρῷ:
<nonn. d. 1.266> νηχόμενοι δὲ δράκοντες, ἁλιγδούπων ἀπὸ λαιμῶν
<nonn. d. 1.267> ̓́Αρεα συρίζοντες, ἐπεστρατόωντο θαλάσσῃ
<nonn. d. 1.268> ἰὸν ἀποπτύοντες: ἐν ἰχθυόεντι δὲ πόντῳ
<nonn. d. 1.269> ἱσταμένου Τυφῶνος ἔσω βρυόεντος ἐναύλου
<nonn. d. 1.270> βένθεϊ ταρσὰ πέπηκτο, καὶ ἠέρι μίγνυτο γαστὴρ
<nonn. d. 1.271> θλιβομένη νεφέεσσι: Γιγαντείου δὲ καρήνου
<nonn. d. 1.272> φρικτὸν ἀερσιλόφων ἀίων βρύχημα λεόντων
<nonn. d. 1.273> πόντιος ἰλυόεντι λέων ἐκαλύπτετο κόλπῳ:
<nonn. d. 1.274> πᾶσα δὲ κητώεσσα φάλαγξ ἐστείνετο πόντῳ,
<nonn. d. 1.275> γηγενέος πλήσαντος ὅλην ἅλα μείζονα γαίης
<nonn. d. 1.276> ἀκλύστοις λαγόνεσσιν: ἐμυκήσαντο δὲ φῶκαι,
<nonn. d. 1.277> καὶ βυθίῃ δελφῖνες ἐνεκρύπτοντο θαλάσσῃ:
<nonn. d. 1.278> καὶ σκολιαῖς ἑλίκεσσι περίπλοκον ὁλκὸν ὑφαίνων
<nonn. d. 1.279> πούλυπος αἰολόμητις ἐθήμονι πήγνυτο πέτρῃ,
<nonn. d. 1.280> καὶ μελέων ἴνδαλμα χαραδραίη πέλε μορφή.
<nonn. d. 1.281> οὐδέ τις ἄτρομος ἔσκε: μετερχομένη δὲ καὶ αὐτὴ
<nonn. d. 1.282> οἰστρομανὴς μύραινα δρακοντείης πόθον εὐνῆς
<nonn. d. 1.283> ποντοπόρων ἔφριξε θεημάχον ἄσθμα δρακόντων.
<nonn. d. 1.284> πυργώθη δὲ θάλασσα καὶ ὡμίλησεν ̓Ολύμπῳ
<nonn. d. 1.285> ἠλιβάτοις πελάγεσσιν: ἀερσιπόρῳ δὲ ῥεέθρῳ
<nonn. d. 1.286> ἠέρος ἄβροχος ὄρνις ἐλούσατο γείτονι πόντῳ.
<nonn. d. 1.287> καὶ βυθίου τριόδοντος ἔχων μίμημα Τυφωεὺς
<nonn. d. 1.288> χειρὸς ἀμετρήτοιο ταμὼν ἐνοσίχθονι παλμῷ
<nonn. d. 1.289> νῆσον ἁλικρήπιδος ἀποσπάδα πέζαν ἀρούρης
<nonn. d. 1.290> ῥῖψε παλινδίνητον ὅλην σφαιρηδὸν ἑλίξας:
<nonn. d. 1.291> μαρναμένου δὲ Γίγαντος ἐν ἠέρι γείτονες ἄστρων
<nonn. d. 1.292> ἠέλιον σκιόωντες ἐθωρήχθησαν ̓Ολύμπῳ
<nonn. d. 1.293> ἠλιβάτου πρηῶνος ἀκοντιστῆρες ἀγοστοί.
<nonn. d. 1.294> καὶ βύθιον μετὰ τέρμα, μετὰ χθονὸς εὔλοχον ἕδρην
<nonn. d. 1.295> Ζεὺς νόθος ὥπλισε χεῖρα πυριγλώχινι κεραυνῷ:
<nonn. d. 1.296> ἔντεα δὲ Κρονίωνος ἀμαιμακέτῃσιν ἀείρων
<nonn. d. 1.297> χερσὶ διηκοσίῃσι πέλωρ ἐμόγησε Τυφωεὺς
<nonn. d. 1.298> βριθοσύνῃ: παλάμῃ δὲ μιῇ κούφιζε Κρονίων.
<nonn. d. 1.299> ἀννεφέλου δὲ Γίγαντος ἐπὶ ξηροῖσιν ἀγοστοῖς
<nonn. d. 1.300> βροντὴ κωφὸν ἔπεμπεν ἀδουπήτου μέλος ἠχοῦς
<nonn. d. 1.301> ἠρέμα βομβήσασα, μόγις δέ οἱ ἠέρος αὐχμῷ
<nonn. d. 1.302> ἀσταγέος νιφετοῖο κατείβετο διψὰς ἐέρση:
<nonn. d. 1.303> ἀστεροπὴ δ' ἤχλυσε, καὶ εἴκελον αἴθοπι καπνῷ
<nonn. d. 1.304> μαρμαρυγῇ σελάγιζε κατηφέι λεπταλέον πῦρ:
<nonn. d. 1.305> καὶ παλάμας νοέοντες ἀπειρήτοιο φορῆος,
<nonn. d. 1.306> ἄρσενα πυρσὸν ἔχοντες, ἐθηλύνοντο κεραυνοί,
<nonn. d. 1.307> πυκνὸν ὀλισθήσαντες ἀμετρήτων ἀπὸ χειρῶν
<nonn. d. 1.308> ἅλμασιν αὐτοπόροισιν: ἀπεπλάζοντο δὲ πυρσοὶ
<nonn. d. 1.309> οὐρανίου ποθέοντες ἐθήμονα χεῖρα φορῆος.
<nonn. d. 1.310> ὡς δ' ὅτε τις πλήξιππος ἀποπτυστῆρα χαλινοῦ
<nonn. d. 1.311> ξεῖνος ἀνὴρ ἀδίδακτος ἀπειθέα πῶλον ἱμάσσων
<nonn. d. 1.312> πυκνὰ μάτην μογέεσκεν, ὁ δὲ θρασὺς ἔμφρονι θυμῷ
<nonn. d. 1.313> χεῖρα νόθην γίνωσκεν ἀήθεος ἡνιοχῆος,
<nonn. d. 1.314> οἰστρηθεὶς δ' ἀνέπαλτο, καὶ ὄρθιος ὑψόσε βαίνων,
<nonn. d. 1.315> στηρίξας ἀτίνακτον ὀπισθιδίου ποδὸς ὁπλήν,
<nonn. d. 1.316> προσθιδίους προβλῆτας ἐκούφισε γούνατα πάλλων,
<nonn. d. 1.317> καὶ λόφον ᾐώρησεν, ἐπ' ἀμφοτέρων δέ οἱ ὤμων
<nonn. d. 1.318> ἀμφιλαφὴς δεδόνητο παρήορος αὐχένι χαίτη:
<nonn. d. 1.319> ὣς ὅ γε χερσὶν ἔκαμνεν ἀμοιβαίῃσιν ἀείρων
<nonn. d. 1.320> μαρμαρυγὴν φύξηλιν ἀλωομένοιο κεραυνοῦ.
<nonn. d. 1.321> ὄφρα μὲν εἰν ̓Αρίμοις ἐπεφοίτεε Κάδμος ἀλήτης,
<nonn. d. 1.322> τόφρα δὲ Δικταίης ὑπὲρ ᾐόνος ὑγροπόρος βοῦς
<nonn. d. 1.323> ἐκ λοφιῆς ἀδίαντον ἑῆς ἀπεθήκατο κούρην.
<nonn. d. 1.324> καὶ Κρονίδην ὁρόωσα πόθῳ δεδονημένον ̔́Ηρη
<nonn. d. 1.325> ζηλομανὴς γελόωντι χόλῳ ξυνώσατο φωνήν:
<nonn. d. 1.326> “Φοῖβε, τεῷ γενετῆρι παρίστασο, μή τις ἀροτρεὺς
<nonn. d. 1.327> Ζῆνα λαβὼν ἐρύσειεν ἐς ἐννοσίγαιον ἐχέτλην.
<nonn. d. 1.328> αἴθε λαβὼν ἐρύσειεν, ὅπως Διὶ τοῦτο βοήσω:
<nonn. d. 1.329> τέτλαθι διπλόα κέντρα καὶ ἀγρονόμων καὶ ̓Ερώτων.
<nonn. d. 1.330> ὡς Νόμιος, κλυτότοξε, τεὸν ποίμαινε τοκῆα,
<nonn. d. 1.331> μὴ Κρονίδην ζεύξειε βοῶν ἐλάτειρα Σελήνη,
<nonn. d. 1.332> μὴ λέχος ̓Ενδυμίωνος ἰδεῖν σπεύδουσα νομῆος
<nonn. d. 1.333> Ζηνὸς ὑποστίξειεν ἀφειδέι νῶτον ἱμάσθλῃ.
<nonn. d. 1.334> Ζεῦ ἄνα, πόρτις ἐοῦσα κερασφόρος ἤμβροτεν ̓Ιώ,
<nonn. d. 1.335> ὅττί σε μή ποτε τοῖον ἴδεν πόσιν, ὄφρα λοχεύσῃ
<nonn. d. 1.336> ἰσοφυῆ τινα ταῦρον ὁμοκραίρῳ παρακοίτῃ.
<nonn. d. 1.337> ̔Ερμείαν πεφύλαξο βοοκλόπον ἠθάδι τέχνῃ,
<nonn. d. 1.338> μή σε λαβὼν ἅτε ταῦρον ἑὸν κλέψειε τοκῆα,
<nonn. d. 1.339> καὶ κιθάρην ὀπάσειε τεῷ πάλιν υἱέι Φοίβῳ
<nonn. d. 1.340> ἅρπαγος ἁρπαμένου κειμήλιον. ἀλλὰ τί ῥέξω;
<nonn. d. 1.341> ὤφελεν ἀγρύπνοισιν ὅλον δέμας ὄμμασι λάμπων
<nonn. d. 1.342> Αργος ἔτι ζώειν, ἵνα δύσβατον εἰς νομὸν ἕλκων
<nonn. d. 1.343> πλευρὰ Διὸς πλήξειε καλαύροπι βουκόλος ̔́Ηρης.”
<nonn. d. 1.344> ἡ μὲν ἔφη: Κρονίδης δὲ λιπὼν ταυρώπιδα μορφὴν
<nonn. d. 1.345> εἴκελος ἠιθέῳ περιδέδρομεν ἄζυγα κούρην:
<nonn. d. 1.346> καὶ μελέων ἔψαυσεν, ἀπὸ στέρνοιο δὲ νύμφης
<nonn. d. 1.347> μίτρην πρῶτον ἔλυσε περίτροχον, ὡς ἀέκων δὲ
<nonn. d. 1.348> οἰδαλέην ἔθλιψεν ἀκαμπέος ἄντυγα μαζοῦ,
<nonn. d. 1.349> καὶ κύσε χείλεος ἄκρον, ἀναπτύξας δὲ σιωπῇ
<nonn. d. 1.350> ἁγνὸν ἀνυμφεύτου πεφυλαγμένον ἅμμα κορείης
<nonn. d. 1.351> ὄμφακα Κυπριδίων ἐδρέψατο καρπὸν ̓Ερώτων.
<nonn. d. 1.352> καὶ διδύμῃ σφριγόωσα γονῇ κυμαίνετο γαστήρ:
<nonn. d. 1.353> καὶ ζαθέης ὠδῖνος ἑὴν ἐγκύμονα νύμφην
<nonn. d. 1.354> κάλλιπεν ̓Αστερίωνι, βαθυπλούτῳ παρακοίτῃ,
<nonn. d. 1.355> Ζεὺς πόσις: ἀντέλλων δὲ παρὰ σφυρόν ̔Ηνιοχῆος
<nonn. d. 1.356> νυμφίος ἀστερόεις ἀμαρύσσετο Ταῦρος ̓Ολύμπου,
<nonn. d. 1.357> εἰαρινῷ Φαέθοντι φιλόδροσα νῶτα φυλάσσων,
<nonn. d. 1.358> ὀκλαδὸν ἀντέλλων ἐπικάρσιος: ἡμιβαφὴς δὲ
<nonn. d. 1.359> δεξιὸν ̓Ωρίωνι πόδα προβλῆτα τιταίνων
<nonn. d. 1.360> φαίνεται, ἑσπερίην δέ θοώτερος ἄντυγα βαίνων
<nonn. d. 1.361> σύνδρομον ἀντέλλοντα παρέρχεται ̔Ηνιοχῆα.
<nonn. d. 1.362> ὣς ὁ μὲν ἐστήρικτο κατ' οὐρανόν. οὐ δὲ Τυφωεὺς
<nonn. d. 1.363> μέλλεν ἔτι κρατέειν Διὸς ἔντεα: τοξοφόρῳ γὰρ
<nonn. d. 1.364> Ζεὺς Κρονίδης σὺν ̓́Ερωτι πόλον δινωτὸν ἐάσας
<nonn. d. 1.365> φοιταλέῳ μαστῆρι δι' οὔρεος ἤντετο Κάδμῳ
<nonn. d. 1.366> πλαζομένῳ, ξυνὴν δὲ πολύτροπον ἤρτυε βουλὴν
<nonn. d. 1.367> ῥαψάμενος Τυφῶνι δυσηλακάτου λίνα Μοίρης.
<nonn. d. 1.368> καὶ Διὶ παμμεδέοντι συνέμπορος αἰγίβοτος Πὰν
<nonn. d. 1.369> δῶκε βόας καὶ μῆλα καὶ εὐκεράων στίχας αἰγῶν:
<nonn. d. 1.370> πλέξας δ' ἐκ καλάμων καλύβην, ἑλικώδεϊ δεσμῷ
<nonn. d. 1.371> πῆξεν ὑπὲρ δαπέδοιο, καὶ ἀγνώστῳ τινὶ μορφῇ
<nonn. d. 1.372> ποιμενίην ἐσθῆτα καθαψάμενος χροῒ Κάδμου
<nonn. d. 1.373> εἵμασι μιμηλοῖσι νόθον χλαίνωσε νομῆα:
<nonn. d. 1.374> καὶ δολίην σύριγγα φέρων εἰδήμονι Κάδμῳ
<nonn. d. 1.375> δῶκε Τυφαονίοιο κυβερνήτειραν ὀλέθρου.
<nonn. d. 1.376> ψευδαλέον δὲ βοτῆρα καὶ ἡνιοχῆα γενέθλης
<nonn. d. 1.377> Ζεὺς καλέσας πτερόεντα μίαν ξυνώσατο βουλήν:
<nonn. d. 1.378> “Κάδμε πέπον, σύριζε, καὶ οὐρανὸς εὔδιος ἔσται:
<nonn. d. 1.379> δηθύνεις, καὶ ̓́Ολυμπος ἱμάσσεται: ἡμετέροις γὰρ
<nonn. d. 1.380> τεύχεσιν οὐρανίοις κεκορυθμένος ἐστὶ Τυφωεύς
<nonn. d. 1.381> αἰγὶς ἐμοὶ μούνη περιλείπεται: ἀλλὰ τί ῥέξει
<nonn. d. 1.382> αἰγὶς ἐμὴ Τυφῶνος ἐριδμαίνουσα κεραυνῷ;
<nonn. d. 1.383> δείδια, μὴ γελάσειε γέρων Κρόνος, ἀντιβίου δὲ
<nonn. d. 1.384> ἅζομαι αὐχένα γαῦρον ἀγήνορος ̓Ιαπετοῖο:
<nonn. d. 1.385> δείδια μυθοτόκον πλέον ̔Ελλάδα, μή τις ̓Αχαιῶν
<nonn. d. 1.386> ὑέτιον Τυφῶνα καὶ ὑψιμέδοντα καλέσσῃ
<nonn. d. 1.387> ἢ ὕπατον, χραίνων ἐμὸν οὔνομα. γίνεο βούτης
<nonn. d. 1.388> εἰς μίαν ἠριγένειαν, ἀμερσινόῳ δὲ λιγαίνων
<nonn. d. 1.389> ῥύεο ποιμενίῃ σέο πηκτίδι ποιμένα κόσμου,
<nonn. d. 1.390> μὴ νεφεληγερέταο Τυφωέος ἦχον ἀκούσω,
<nonn. d. 1.391> μὴ βροντήν ἑτέροιο νόθου Διός, ἀλλά ἑ παύσω
<nonn. d. 1.392> μαρνάμενον στεροπῇσι καὶ αἰχμάζοντα κεραυνῷ.
<nonn. d. 1.393> εἰ δὲ Διὸς λάχες αἷμα καὶ ̓Ιναχίης γένος ̓Ιοῦς,
<nonn. d. 1.394> κερδαλέης σύριγγος ἀλεξικάκῳ σέο μολπῇ
<nonn. d. 1.395> θέλγε νόον Τυφῶνος. ἐγὼ δέ σοι ἄξια μόχθων
<nonn. d. 1.396> δώσω διπλόα δῶρα: σὲ γὰρ ῥυτῆρα τελέσσω
<nonn. d. 1.397> ἁρμονίης κόσμοιο καὶ ̔Αρμονίης παρακοίτην.
<nonn. d. 1.398> καὶ σύ, τελεσσιγόνοιο γάμου πρωτόσπορος ἀρχή,
<nonn. d. 1.399> τεῖνον, ̓́Ερως, σέο τόξα, καὶ οὐκέτι κόσμος ἀλήτης.
<nonn. d. 1.400> εἰ πέλεν ἐκ σέο πάντα, βίου φιλοτήσιε ποιμήν,
<nonn. d. 1.401> ἓν βέλος ἄλλο τάνυσσον, ἵνα ξύμπαντα σαώσῃς:
<nonn. d. 1.402> ὡς πυρόεις, Τυφῶνι κορύσσεο, πυρσοφόροι δὲ
<nonn. d. 1.403> ἐκ σέο νοστήσωσιν ἐμὴν ἐπὶ χεῖρα κεραυνοί.
<nonn. d. 1.404> πανδαμάτωρ, ἕνα βάλλε τεῷ πυρί, θελγόμενον δὲ
<nonn. d. 1.405> σὸν βέλος ἀγρεύσειε, τὸν οὐ νίκησε Κρονίων:
<nonn. d. 1.406> Καδμείης δ' ἐχέτω φρενοθελγέος οἶστρον ἀοιδῆς
<nonn. d. 1.407> ὅσσον ἐγὼ πόθον ἔσχου ἐς Εὐρώπης ὑμεναίους.”
<nonn. d. 1.408> ὣς εἰπὼν κερόεντι πανείκελος ἔσσυτο ταύρῳ,
<nonn. d. 1.409> ἔνθεν ὄρος πέλε Ταῦρος ἐπώνυμον. ὀξὺ δὲ τείνων
<nonn. d. 1.410> Κάδμος ὁμοφθόγγων δονάκων ἀπατήλιον ἠχώ,
<nonn. d. 1.411> κλίνας γείτονι νῶτον ὑπὸ δρυῒ φορβάδος ὕλης:
<nonn. d. 1.412> καὶ φορέων ἄγραυλον ἀληθέος εἷμα νομῆος,
<nonn. d. 1.413> πέμπε Τυφαονίῃσι δολοπλόκον ὕμνον ἀκουαῖς
<nonn. d. 1.414> οἰδαλέῃ φύσημα παρηίδι λεπτὸν ἰάλλων.
<nonn. d. 1.415> ἔνθα Γίγας φιλάοιδος ἐχιδναίῳ ποδὸς ὁλκῷ
<nonn. d. 1.416> ἄνθορεν εἰσαΐων δόλιον μέλος: ἔνδοθι δ' ἄντρου
<nonn. d. 1.417> ὅπλα Διὸς φλογόεντα λιπὼν παρὰ μητέρι Γαίῃ
<nonn. d. 1.418> τερψινόου σύριγγος ἐδίζετο γείτονα μολπὴν
<nonn. d. 1.419> ἑσπόμενος μελέεσσιν: ἰδὼν δέ μιν ἐγγύθι λόχμης
<nonn. d. 1.420> Κάδμος, ἅτε τρομέων, ὑπὸ ῥωγάδι κεύθετο πέτρῃ.
<nonn. d. 1.421> ἀλλά μιν ὑψικάρηνος ἀλυσκάζοντα νοήσας
<nonn. d. 1.422> νεύμασιν ἀφθόγγοισι πέλωρ ἐκάλεσσε Τυφωεύς,
<nonn. d. 1.423> καὶ δόλον οὐ γίνωσκε λιγύθροον: ἀντιτύπῳ δὲ
<nonn. d. 1.424> ποιμένι δεξιτερὴν μίαν ὤρεγεν, ἄρκυν ὀλέθρου
<nonn. d. 1.425> ἀγνώσσων: μεσάτῳ δὲ δαφοινήεντι προσώπῳ
<nonn. d. 1.426> ἀνδρομέῳ γελόων κενεαυχέα ῥήξατο φωνήν:
<nonn. d. 1.427> “Αἰπόλε, τί τρομέεις με; τί φάεα χειρὶ καλύπτεις;
<nonn. d. 1.428> καλὸν ἐμοὶ βροτὸν ἄνδρα μετὰ Κρονίωνα διώκειν,
<nonn. d. 1.429> καλὸν ἐμοὶ σύριγγα σὺν ἀστεροπῇσιν ἀείρειν:
<nonn. d. 1.430> τί ξυνὸν καλάμοισι καὶ αἰθαλόεντι κεραυνῷ;
<nonn. d. 1.431> πηκτίδα σὴν ἔχε μοῦνος, ἐπεὶ λάχεν ἄλλο Τυφωεὺς
<nonn. d. 1.432> ὄργανον αὐτοβόητον ̓Ολύμπιον: ἑζόμενος δὲ
<nonn. d. 1.433> χερσὶν ἀδουπήτοισιν ἐθήμονος ἄμμορος ἠχοῦς
<nonn. d. 1.434> πηκτίδος ὑμετέρης ἐπιδεύεται ἀννέφελος Ζεύς:
<nonn. d. 1.435> σῶν δ' ὀλίγων δονάκων ἐχέτω κτύπον: οὐτιδανοὺς γὰρ
<nonn. d. 1.436> οὐ πλεκτοὺς καλάμους καλάμοις στοιχηδὸν ἑλίσσω,
<nonn. d. 1.437> ἀλλὰ κυλινδομένας νεφέλας νεφέλῃσι συνάπτων
<nonn. d. 1.438> οὐρανίοις πατάγοισιν ὁμόζυγα δοῦπον ἰάλλω.
<nonn. d. 1.439> στήσω δ', ἢν ἐθέλῃς, φιλίην ἔριν: ἀλλά σὺ μέλπων
<nonn. d. 1.440> πέμπε μέλος δονακῶδες, ἐγὼ βρονταῖον ἀράσσω:
<nonn. d. 1.441> πνεύματι μὲν σφριγόωσαν ἔχων προβλῆτα παρειὴν
<nonn. d. 1.442> φυσιάᾳς στομάτεσσιν, ἱμασσόμενοι δὲ Βορῆος
<nonn. d. 1.443> ἄσθματι φυσητῆρος ἐμοὶ βρομέουσι κεραυνοί.
<nonn. d. 1.444> βουκόλε, μισθὸν ἔχοις σέο πηκτίδος: οὐράνιον γὰρ
<nonn. d. 1.445> ἀντὶ Διὸς σκηπτοῦχος ὅτε θρόνον ἡνιοχεύσω,
<nonn. d. 1.446> ἑσπόμενον μετὰ γαῖαν ἐς αἰθέρα καὶ σὲ κομίσσω
<nonn. d. 1.447> αὐτῇ ὁμοῦ σύριγγι καί, ἢν ἐθέλῃς, ἅμα ποίμνῃ:
<nonn. d. 1.448> οὐδὲ τεῆς ἀγέλης νοσφίσσεαι: ἰσοτύπου γὰρ
<nonn. d. 1.449> στηρίξω σέθεν αἶγας ὑπὲρ ῥάχιν Αἰγοκερῆος
<nonn. d. 1.450> ἢ σχεδὸν ̔Ηνιοχῆος, ὃς ̓Ωλενίην ἐν ̓Ολύμπῳ
<nonn. d. 1.451> πήχεϊ μαρμαίροντι σελασφόρον Αἶγα τιταίνει:
<nonn. d. 1.452> στήσω δ' ὀμβροτόκοιο παρὰ πλατὺν αὐχένα Ταύρου
<nonn. d. 1.453> σοὺς βόας ἀστερόεντας ἐπαντέλλοντας ̓Ολύμπῳ,
<nonn. d. 1.454> ἢ δροσερὴν παρὰ νύσσαν, ὅπῃ ζωθαλπέι λαιμῷ
<nonn. d. 1.455> ἠνεμόεν μύκημα βόες πέμπουσι Σελήνης.
<nonn. d. 1.456> οὐδὲ τεῆς καλύβης ὀλίγης χρέος: ἀντὶ δὲ λόχμης
<nonn. d. 1.457> αἰθερίαις ̓Ερίφοισι συναστράπτοι σέο ποίμνη.
<nonn. d. 1.458> καὶ φάτνης ἑτέρης τελέσω τύπον, ὄφρα καὶ αὐτὴ
<nonn. d. 1.459> ἰσοφυὴς λάμψειεν ̓́Ονων παρὰ γείτονι Φάτνῃ.
<nonn. d. 1.460> ἔσσο καὶ ἀστερόεις μετὰ βουκόλον, ἧχι Βοώτης
<nonn. d. 1.461> φαίνεται, ἀστραίην δὲ καλαύροπα καὶ σὺ τιταίνων
<nonn. d. 1.462> ἔσσο Λυκαονίης ἐλατὴρ ̓Αρκτῷος ̔Αμάξης.
<nonn. d. 1.463> οὐρανίου Τυφῶνος ὁμέστιος, ὄλβιε ποιμήν,
<nonn. d. 1.464> σήμερον ἐν χθονὶ μέλπε, καὶ αὔριον ἐντὸς ̓Ολύμπου.
<nonn. d. 1.465> μολπῆς δ' ἄξια δῶρα παρ' ἀστεροφεγγέι κύκλῳ
<nonn. d. 1.466> στηρίξω σέθεν ὄψιν ̓Ολύμπιον, ἡδυμελῆ δὲ
<nonn. d. 1.467> οὐρανίῃ Φόρμιγγι τεὴν σύριγγα συνάψω.
<nonn. d. 1.468> σοὶ γάμον, ἢν ἐθέλῃς, δωρήσομαι ἁγνὸν ̓Αθήνης:
<nonn. d. 1.469> εἰ δέ σοι οὐ γλαυκῶπις ἐπεύαδε, δέχνυσο Λητὼ
<nonn. d. 1.470> ἢ Χάριν ἢ Κυθέρειαν ἢ ̓́Αρτεμιν ἢ γάμον ̔́Ηβης:
<nonn. d. 1.471> μούνης ἡμετέρης μὴ δίζεο δέμνιον ̔́Ηρης.
<nonn. d. 1.472> εἰ δ' ἔλαχες πλήξιππον ἀδελφεὸν ἴδμονα δίφρου,
<nonn. d. 1.473> ἔμπυρον ̓Ηελίου τετράζυγον ἅρμα δεχέσθω:
<nonn. d. 1.474> εἰ δὲ Διὸς ποθέεις, ὡς αἰπόλος, αἰγίδα πάλλειν,
<nonn. d. 1.475> δώσω σοι τόδε δῶρον. ἐγὼ δ' ἐς ̓́Ολυμπον ὁδεύσω
<nonn. d. 1.476> οὐκ ἀλέγων Κρονίωνος ἀτευχέος: οὐτιδανὴ γὰρ
<nonn. d. 1.477> ἔντεσι θῆλυς ἐοῦσα τί μοι ῥέξειεν ̓Αθήνη;
<nonn. d. 1.478> ἀλλὰ Τυφαονίην ἀναβάλλεο, βουκόλε, νίκην,
<nonn. d. 1.479> γνήσιον ὑμνείων με νέον σκηπτοῦχον ̓Ολύμπου
<nonn. d. 1.480> σκῆπτρα Διὸς φορέοντα καὶ ἀστράπτοντα χιτῶνα.”
<nonn. d. 1.481> εἶπε, καὶ ̓Αδρήστεια τόσην ἐγράψατο φωνήν.
<nonn. d. 1.482> ἀλλ' ὅτε δὴ γίνωσκεν ἑκούσιον εἰς λίνον ἄγρης
<nonn. d. 1.483> νήματι Μοιριδίῳ πεφορημένον υἱὸν ἀρούρης
<nonn. d. 1.484> τερψινόων δονάκων βεβολημένον ἡδέι κέντρῳ,
<nonn. d. 1.485> κερδαλέην ἀγέλαστος ἀνήρυγε Κάδμος ἰωήν:
<nonn. d. 1.486> “Βαιὸν ἐμῆς σύριγγος ἐθάμβεες ἦχον ἀκούσας:
<nonn. d. 1.487> εἰπέ, τί κεν ῥέξειας, ὅταν σέο θῶκον ἀείσω
<nonn. d. 1.488> ἑπτατόνου κιθάρης ἐπινίκιον ὕμνον ἀράσσων;
<nonn. d. 1.489> καὶ γὰρ ἐπουρανίοισιν ἐγὼ πλήκτροισιν ἐρίζων
<nonn. d. 1.490> Φοῖβον ἐμῇ φόρμιγγι παρέδραμον, ἡμετέρας δὲ
<nonn. d. 1.491> χορδὰς εὐκελάδους Κρονίδης ἀμάθυνε κεραυνῷ
<nonn. d. 1.492> υἱέι νικηθέντι φέρων χάριν: εἰ δὲ ποθ' εὕρω
<nonn. d. 1.493> νεῦρα πάλιν σφριγόωντα, μέλος πλήκτροισι τιταίνων
<nonn. d. 1.494> θέλξω δένδρεα πάντα καὶ οὔρεα καὶ φρένα θηρῶν:
<nonn. d. 1.495> καὶ στέφος αὐτοέλικτον, ὁμόζυγον ἥλικι γαίῃ,
<nonn. d. 1.496> ὠκεανὸν σπεύδοντα παλινδίνητον ἐρύξω
<nonn. d. 1.497> τὴν αὐτὴν περὶ νύσσαν ἄγειν κυκλούμενον ὕδωρ,
<nonn. d. 1.498> ἀπλανέων δὲ φάλαγγα καὶ ἀντιθέοντας ἀλήτας
<nonn. d. 1.499> στήσω, καὶ Φαέθοντα καὶ ἱστοβοῆα Σελήνης.
<nonn. d. 1.500> ἀλλὰ θεοὺς καὶ Ζῆνα βαλὼν πυρόεντι βελέμνῳ
<nonn. d. 1.501> μοῦνον ἔα κλυτότοξον, ὅπως περὶ δεῖπνα τραπέζης
<nonn. d. 1.502> δαινυμένου Τυφῶνος ἐγὼ καὶ Φοῖβος ἐρίζω,
<nonn. d. 1.503> τίς τίνα νικήσειε μέγαν Τυφῶνα λιγαίνων.
<nonn. d. 1.504> Πιερίδας μὴ κτεῖνε χορίτιδας, ὄφρα καὶ αὐταὶ
<nonn. d. 1.505> Φοίβου κῶμον ἄγοντος ἤ ὑμετέροιο νομῆος
<nonn. d. 1.506> θῆλυ μέλος πλέξωσιν ὁμόθροον ἄρσενι μολπῇ.”
<nonn. d. 1.507> ἔννεπε: καὶ χαροπῇσιν ἐπ' ὀφρύσι νεῦσε Τυφωεύς,
<nonn. d. 1.508> καὶ πλοκάμους ἐδόνησεν: ἐρευγομένων δὲ κομάων
<nonn. d. 1.509> ἰὸν ἐχιδνήεντα περιρραίνοντο κολῶναι.
<nonn. d. 1.510> καὶ ταχὺς εἰς ἑὸν ἄντρον ἐπείγετο: κεῖθεν ἀείρας
<nonn. d. 1.511> νεῦρα Διὸς δολόεντι πόρεν ξεινήια Κάδμῳ,
<nonn. d. 1.512> νεῦρα, τά περ χθονὶ πῖπτε Τυφαονίῃ ποτὲ χάρμῃ.
<nonn. d. 1.513> καὶ δόσιν ἀμβροσίην ἀπατήλιος ᾔνεσε ποιμήν:
<nonn. d. 1.514> καὶ τὰ μὲν ἀμφαφάασκε καὶ ἅρμενον οἷά τε χορδὴν
<nonn. d. 1.515> ἐσσομένην φόρμιγγι κατέκρυφε κοιλάδι πέτρῃ,
<nonn. d. 1.516> Ζηνὶ Γιγαντοφόνῳ πεφυλαγμένα: φειδομένῳ δὲ
<nonn. d. 1.517> λεπταλέον φύσημα μεμυκότι χείλεϊ πέμπων,
<nonn. d. 1.518> θλιβομένοις δονάκεσσιν ὑποκλέπτων τόνον ἠχοῦς,
<nonn. d. 1.519> λαρότερον μέλος εἶπε: καὶ οὔατα πολλὰ τιταίνων
<nonn. d. 1.520> ἁρμονίης ἤκουε, καὶ οὐ γίνωσκε Τυφωεύς.
<nonn. d. 1.521> θελγομένῳ δὲ Γίγαντι νόθος παρεσύρισε ποιμὴν
<nonn. d. 1.522> ἀθανάτων ἅτε φύζαν ἑῇ σύριγγι λιγαίνων,
<nonn. d. 1.523> καὶ Διὸς ἐσσομένην ἐμελίζετο γείτονα νίκην
<nonn. d. 1.524> ἑζομένῳ Τυφῶνι μόρον Τυφῶνος ἀείδων:
<nonn. d. 1.525> καὶ πλέον οἶστρον ἔγειρε. καὶ ὡς νέος ἡδέι κέντρῳ
<nonn. d. 1.526> ἁβρὸς ἐρωμανέων ἐπιθέλγεται ἥλικι κούρῃ,
<nonn. d. 1.527> καὶ πῇ μὲν χαρίεντος ἐς ἄργυφα κύκλα προσώπου,
<nonn. d. 1.528> πῇ δὲ βαθυσμήριγγος ἀλήμονα βότρυν ἐθείρης
<nonn. d. 1.529> δέρκεται, ἄλλοτε χεῖρα ῥοδόχροον, ἄλλοτε μίτρῃ
<nonn. d. 1.530> σφιγγομένην ῥοδόεντος ἴτυν μαζοῖο δοκεύει
<nonn. d. 1.531> αὐχένα παπταίνων γυμνούμενον, ἀμφὶ δὲ μορφῇ
<nonn. d. 1.532> θέλγεται ἀλλοπρόσαλλον ἄγων ἀκόρητον ὀπωπήν,
<nonn. d. 1.533> οὐ δὲ λιπεῖν ἐθέλει ποτὲ παρθένον: ὥς ὅ γε Κάδμῳ
<nonn. d. 1.534> θελγομένην μελέεσσιν ὅλην φρένα δῶκε Τυφωεύς.
<nonn. d. 2.1> ὥς ὁ μὲν αὐτόθι μίμνε παρὰ σφυρὰ φορβάδος ὕλης
<nonn. d. 2.2> ἀκροπόρῳ σύριγγι μετάτροπα χείλεα σύρων,
<nonn. d. 2.3> Κάδμος ̓Αγηνορίδης νόθος αἰπίλος: ἀπροϊδὴς δὲ
<nonn. d. 2.4> Ζεὺς Κρονίδης ἀκίχητος ὑπὸ σπέος ἄψοφος ἕρπων
<nonn. d. 2.5> χεῖρας ἑὰς ἐκόρυσσε τὸ δεύτερον ἠθάδι πυρσῷ
<nonn. d. 2.6> καὶ νέφος ἔσκεπε Κάδμον ἀθηήτῳ παρὰ πέτρῃ,
<nonn. d. 2.7> μὴ δόλον ἠπεροπῆα μαθὼν καὶ φῶρα κεραυνοῦ
<nonn. d. 2.8> λάθριον ὑστερόμητις ἀποκτείνειε Τυφωεὺς
<nonn. d. 2.9> βουκόλον ἀλλοπρόσαλλον: ὁ δὲ πλέον ἡδέι κέντρῳ
<nonn. d. 2.10> ἤθελεν εἰσαΐειν φρενοθελγέα ῥυθμὸν ἀοιδῆς.
<nonn. d. 2.11> ὡς δ' ὅτε τις Σειρῆνος ἐπίκλοπον ὕμνον ἀκούων
<nonn. d. 2.12> εἰς μόρον αὐτοκέλευστον ἀώριος εἵλκετο ναύτης,
<nonn. d. 2.13> θελγόμενος μελέεσσι, καὶ οὐκέτι κῦμα χαράσσων
<nonn. d. 2.14> γλαυκὸν ἀκυμάντοισιν ὕδωρ λεύκαινεν ἐρετμοῖς,
<nonn. d. 2.15> ἀλλὰ λιγυφθόγγοιο πεσὼν ἐπὶ δίκτυα Μοίρης
<nonn. d. 2.16> τέρπετο πηδαλίοιο λελασμένος, ἄστρον ἐάσας
<nonn. d. 2.17> Πλειάδος ἑπταπόροιο καὶ ἄντυγα κυκλάδος ̓́Αρκτου:
<nonn. d. 2.18> ὣς ὅ γε κερδαλέης δεδονημένος ἄσθμασι μολπῆς
<nonn. d. 2.19> πηκτίδος ἡδὺ βέλεμνον ἐδέξατο πομπὸν ὀλέθρου.
<nonn. d. 2.20> ἀλλὰ καλυπτομένου νεφέων σκιοειδέι μίτρῃ
<nonn. d. 2.21> ἔμπνοος εὐκελάδοιο δόναξ σίγησε νομῆος,
<nonn. d. 2.22> ἁρμονίην δ' ἀνέκοψεν. ἀερσιπότης δὲ Τυφωεὺς
<nonn. d. 2.23> οἶστρον ἑλὼν πολέμοιο κατέδραμεν εἰς μυχὸν ἄντρου,
<nonn. d. 2.24> βροντὴν δ' ἠνεμόφοιτον ἐδίζετο φοιτάδι λύσσῃ
<nonn. d. 2.25> καὶ στεροπὴν ἀκίχητον, ἐρευνητῆρι δὲ ταρσῷ
<nonn. d. 2.26> ζαφλεγὲς ἁρπαμένοιο σέλας μάστευε κεραυνοῦ,
<nonn. d. 2.27> καὶ κενεὸν σπέος εὗρε. δολοφραδέας δὲ μενοινὰς
<nonn. d. 2.28> ὀψὲ μαθὼν Κρονίδαο καὶ αἰόλα δήνεα Κάδμου
<nonn. d. 2.29> αἰχμάζων σκοπέλοισιν ἐπεσκίρτησεν ̓Ολύμπῳ.
<nonn. d. 2.30> καὶ ποδὸς ἀγκύλον ἴχνος ἄγων ὀφιώδεϊ ταρσῷ
<nonn. d. 2.31> ἰὸν ἀκοντιστῆρος ἀπέπτυεν ἀνθερεῶνος:
<nonn. d. 2.32> ὑψιλόφου δὲ Γίγαντος ἐχιδναίῃσιν ἐθείραις
<nonn. d. 2.33> πίδακας ὀμβρήσαντος ἐκυμαίνοντο χαράδραι:
<nonn. d. 2.34> καί οἱ ἐπαΐσσοντι βαθυνομένην χθονὸς ἕδρην
<nonn. d. 2.35> ἀκλινέος δαπέδοιο Κίλιξ ἐλελίζετο πυθμὴν
<nonn. d. 2.36> ποσσὶ δρακοντείοισι, πολυσφαράγῳ δὲ κυδοιμῷ
<nonn. d. 2.37> ταυρείου λοφόεντος ἀρασσομένου κενεῶνος
<nonn. d. 2.38> γείτονες ὠρχήσαντο φόβῳ Παμφυλίδες ὄχθαι,
<nonn. d. 2.39> καὶ χθόνιαι σήραγγες ἐβόμβεον, ἔτρεμον ἄκραι
<nonn. d. 2.40> ἠιόνες, σείοντο μυχοί, καὶ ὀλίσθανον ἀκταὶ
<nonn. d. 2.41> λυομένης ψαμάθοιο ποδῶν ἐνοσίχθονι παλμῷ.
<nonn. d. 2.42> οὐ νομός, οὐ τότε θῆρες ἀπήμονες: ὠμοβόροι γὰρ
<nonn. d. 2.43> ἄρκτοι ἐδαιτρεύοντο Τυφαονίοιο προσώπου
<nonn. d. 2.44> ἀρκτῴαις γενύεσσι, λεοντείων δὲ καρήνων
<nonn. d. 2.45> γλαυκὰ δασυστέρνων ἐλαφύσσετο γυῖα λεόντων
<nonn. d. 2.46> χάσμασιν ἰσοτύποισιν, ἐχιδνήεντι δὲ λαιμῷ
<nonn. d. 2.47> ψυχρὰ πεδοτρεφέων ἐδαΐζετο νῶτα δρακόντων,
<nonn. d. 2.48> ἠερίους δ' ὄρνιθας ἐδαίνυτο γείτονι λαιμῷ
<nonn. d. 2.49> ἱπταμένους ἀβάτοιο δι' αἰθέρος, ἀγχιφανῆ δὲ
<nonn. d. 2.50> αἰετὸν ἤσθιε μᾶλλον, ἐπεὶ Διὸς ὄρνις ἀκούει:
<nonn. d. 2.51> ἤσθιε βοῦν ἀροτῆρα, καὶ οὐκ ᾤκτειρε δοκεύων
<nonn. d. 2.52> αἱμοβαφῆ ζυγίῳ κεχαραγμένον αὐχένα δεσμῷ.
<nonn. d. 2.53> καὶ ποταμοὺς ἐκόνισσε ἐπιδόρπιον ὕδωρ,
<nonn. d. 2.54> Νηιάδων δὲ φάλαγγας ἀπεστυφέλιξεν ἐναύλων:
<nonn. d. 2.55> καὶ βυθίη στείχουσα βατὸν ῥόον ἅλματι πεζῷ
<nonn. d. 2.56> ἀβρέκτοις μελέεσσιν ἀσάμβαλος ἵστατο Νύμφη
<nonn. d. 2.57> νηιὰς ὑγροκέλευθος, ἁμιλλητῆρι δὲ ταρσῷ
<nonn. d. 2.58> κούρης παλλομένης παρὰ διψάδα πέζαν ἐναύλων
<nonn. d. 2.59> σφίγγετο πηλώεντι πεπηγότα γούνατα δεσμῷ.
<nonn. d. 2.60> μαινομένου δὲ Γίγαντος ἰδὼν πολύμορφον ὀπωπὴν
<nonn. d. 2.61> ταρβαλέος σύριγγα γέρων ἀπεσείσατο ποιμὴν
<nonn. d. 2.62> νόσφι φυγών: ὁρόων δὲ πολυσπερὲς ἔθνος ἀγοστῶν
<nonn. d. 2.63> αἰπόλος ἀστήρικτον ἐπέτρεπεν αὐλὸν ἀέλλαις:
<nonn. d. 2.64> οὐ σπόρον ἀμφεκάλυψε πέδῳ ταλαεργὸς ἀροτρεὺς
<nonn. d. 2.65> ῥαίνων ἀρτιχάρακτον ὀπισθοβόλῳ χθόνα καρπῷ,
<nonn. d. 2.66> οὐδὲ Τυφαονίης παλάμης νωμήτορι παλμῷ
<nonn. d. 2.67> αὔλακα τεμνομένην ἐνοσίχθονι τάμνε σιδήρῳ,
<nonn. d. 2.68> ἀλλὰ βόας μεθέηκε, Γιγαντείῳ δὲ βελέμνῳ
<nonn. d. 2.69> σχιζομένης κενεῶνες ἐγυμνώθησαν ἀρούρης.
<nonn. d. 2.70> καὶ διερὴν φλέβα λῦσεν, ἀνοιγομένου δὲ βερέθρου
<nonn. d. 2.71> χεύμασι πηγαίοισιν ἀνέβλυε νέρτερος αὐλών,
<nonn. d. 2.72> ἀσκεπέος δαπέδοιο χέων ὑποκόλπιον ὕδωρ:
<nonn. d. 2.73> καὶ σκόπελοι ῥίπτοντο: χαραδραίοις δὲ ῥεέθροις
<nonn. d. 2.74> ἠερόθεν πίπτοντες ἐνεκρύπτοντο θαλάσσῃ,
<nonn. d. 2.75> ὕδατα χερσώσαντες: ἀπὸ χθονίων δὲ βελέμνων
<nonn. d. 2.76> αὐτοπαγῆ ῥιζοῦτο νεηγενέων σφυρὰ νήσων.
<nonn. d. 2.77> δένδρεα δ' αὐτόπρεμνα μετωχλίσθησαν ἀρούρης,
<nonn. d. 2.78> καὶ δαπέδῳ πέσε καρπὸς ἀώριος, ἀρτιθαλὴς δὲ
<nonn. d. 2.79> κῆπος ἀιστώθη, ῥοδόεις δ' ἀμαθύνετο λειμών:
<nonn. d. 2.80> καὶ Ζέφυρος δεδόνητο κυλινδομένων κυπαρίσσων
<nonn. d. 2.81> αὐχμηροῖς πετάλοισι: φιλοθρήνοισι δὲ μολπαῖς
<nonn. d. 2.82> αἴλινα Φοῖβος ἄειδε δαϊζομένων ὑακίνθων,
<nonn. d. 2.83> πλέξας πένθιμον ὕμνον, ̓Αμυκλαίων δὲ κορύμβων
<nonn. d. 2.84> κοπτομένῃ πολὺ μᾶλλον ἐπέστενε γείτονι δάφνῃ:
<nonn. d. 2.85> κεκλιμένην δ' ὤρθωσεν ἑὴν πίτυν ἀχνύμενος Πάν:
<nonn. d. 2.86> καί, Μορίης μνησθεῖσα, φερέπτολιν ̓Ατθίδα νύμφην
<nonn. d. 2.87> τεμνομένῃ Γλαυκῶπις ἐπεστονάχιζεν ἐλαίῃ:
<nonn. d. 2.88> καὶ Παφίη δάκρυσε κονιομένης ἀνεμώνης,
<nonn. d. 2.89> πυκνὰ δὲ μυρομένη καλύκων εὐώδεα χαίτην
<nonn. d. 2.90> βόστρυχον ἁβρὸν ἔτιλλε κονιομένου ῥοδεῶνος:
<nonn. d. 2.91> καὶ στάχυν ἡμιτέλεστον ὀλωλότα μύρετο Δηώ,
<nonn. d. 2.92> μηκέτι κῶμον ἄγουσα θαλύσιον: ̔Αδρυάδες δὲ
<nonn. d. 2.93> ἥλικες ὠδύροντο λιπόσκια δένδρεα Νύμφαι.
<nonn. d. 2.94> καί τις ἐυπτόρθοιο διχαζομένοιο κορύμβου
<nonn. d. 2.95> σύγχρονος ἀκρήδμενος ̔Αμαδρυὰς ἄνθορε δάφνης,
<nonn. d. 2.96> ἐκ πίτυος δὲ φυγοῦσα βατῷ ποδὶ παρθένος ἄλλη
<nonn. d. 2.97> ἀγχιφανὴς ἀγόρευε μετήλυδι γείτονι Νύμφῃ:
<nonn. d. 2.98> “Δαφναίη φυγόδεμνος ̔Αμαδρυάς, εἷς δρόμος ἔστω
<nonn. d. 2.99> ἀμφοτέραις, μὴ Φοῖβον ἴδης, μὴ Πᾶνα νοήσω.
<nonn. d. 2.100> ὑλοτόμοι, τάδε δένδρα παρέλθετε, μὴ φυτὰ Δάφνης
<nonn. d. 2.101> τέμνετε δειλαίης τετιημένα: φείδεο, τέκτων,
<nonn. d. 2.102> ὁλκάδα μὴ τελέσῃς πιτυώδεα δούρατα τέμνων,
<nonn. d. 2.103> μὴ ῥοθίων ψαύσειε θαλασσαίης ̓Αφροδίτης.
<nonn. d. 2.104> ναί, δρυτόμος, πυμάτην πόρε μοι χάριν, ἀντὶ κορύμβων
<nonn. d. 2.105> κόπτέ με σοῖς πελέκεσσι, καὶ ἡμετέρου διὰ μαζοῦ
<nonn. d. 2.106> πῆξον ἀνυμφεύτοιο σαόφρονα χαλκὸν ̓Αθήνης,
<nonn. d. 2.107> ὄφρα θάνω πρὸ γάμοιο καὶ ̓́Αιδι παρθένος ἔλθω,
<nonn. d. 2.108> εἰσέτι νῆις ̓́Ερωτος, ἅ περ Πίτυς, οἷά τε Δάφνη.”
<nonn. d. 2.109> ὣς φαμένη πετάλοισι νόθην ποιήσατο μίτρην,
<nonn. d. 2.110> καὶ χλοερῷ ζωστῆρι κατέσκεπεν ἄντυγα μαζοῦ
<nonn. d. 2.111> αἰδομένη, καὶ μηρὸν ἐπεσφηκώσατο μηρῷ:
<nonn. d. 2.112> ἡ δέ μιν εἰσορόωσα κατηφέα ῥήξατο φωνήν:
<nonn. d. 2.113> “Παρθενίης ἔμφυλον ἔχω φόβον, ὅττι καὶ αὐτὴ
<nonn. d. 2.114> ἐκ Δάφνης γεγαυῖα διώκομαι, οἷά τε Δάφνη.
<nonn. d. 2.115> πῇ δὲ φύγω; σκοπέλους ὑποδύσομαι; ἀλλὰ κολώνας
<nonn. d. 2.116> ῥιπτομένας ἐς ̓́Ολυμπον ἐτεφρώσαντο κεραυνοί,
<nonn. d. 2.117> καὶ τρομέω σέο Πᾶνα δυσίμερον, ὅς με χαλέψει,
<nonn. d. 2.118> ὡς Πίτυν, ὡς Σύριγγα: διωκομένη δὲ καὶ αὐτὴ
<nonn. d. 2.119> ἄλλη δευτερόφωνος ὀρίδρομος ἔσσομαι ̓Ηχώ.
<nonn. d. 2.120> οὐκέτι ταῦτα κόρυμβα μετέρχομαι, ἡμιφανῆ δὲ
<nonn. d. 2.121> οὔρεα ναιετάω μετὰ δένδρεον, ἧχι καὶ αὐτὴ
<nonn. d. 2.122> ̓́Αρτεμις ἀγρώσσει φιλοπάρθενος: ἀλλὰ Κρονίων
<nonn. d. 2.123> Καλλιστοῦς λάχε λέκτρον ἐς ̓́Αρτεμιν εἶδος ἀμείψας.
<nonn. d. 2.124> ἵξομαι εἰς ἁλὸς οἶδμα: τί μοι γάμος; ἀλλ' ἐνὶ πόντῳ
<nonn. d. 2.125> ̓Αστερίην ἐδίωκε γυναιμανέων ̓Ενοσίχθων.
<nonn. d. 2.126> αἴθε λάχον πτερὰ κοῦφα: δι' ὑψιπόρου δὲ κελεύθου
<nonn. d. 2.127> ἠερίοις ἀνέμοισι συνέμπορον οἶμον ὁδεύσω:
<nonn. d. 2.128> ἀλλὰ τάχα πτερύγων κενεὸς δρόμος, ὅττι Τυφωεὺς
<nonn. d. 2.129> ἠλιβάτοις παλάμῃσιν ἐπιψαύει νεφελάων.
<nonn. d. 2.130> εἰ δὲ γάμοις ἀδίκοις με βιήσεται, εἶδος ἀμείψω,
<nonn. d. 2.131> μίξομαι ὀρνίθεσσι, καὶ ἱπταμένη φιλομήλη
<nonn. d. 2.132> καὶ ῥόδον ἀγγέλλουσα καὶ ἀνθεμόεσσαν ἐέρσην
<nonn. d. 2.133> ἔσσομαι εἰαρινοῖο φίλη Ζεφύροιο χελιδών,
<nonn. d. 2.134> φθεγγομένη λάλος ὄρνις ὑπωροφίης μέλος ἠχοῦς,
<nonn. d. 2.135> ὀρχηθμῷ πτερόεντι περισκαίρουσα καλιήν.
<nonn. d. 2.136> Πρόκνη, πικρὰ παθοῦσα, σὺ μὲν δέο πενθάδι μολπῇ
<nonn. d. 2.137> υἱέα δακρύσειας, ἐγὼ δ' ἐμὰ λέκτρα γοήσω.
<nonn. d. 2.138> Ζεῦ ἄνα, μὴ τελέσῃς με χελιδόνα, μή με διώξῃ
<nonn. d. 2.139> καὶ Τηρεὺς πτερόεις κεχολωμένος, οἷα Τυφωεύς.
<nonn. d. 2.140> ἀήρ, οὔρεα, πόντος ἀνέμβατος: ἔνδοθι γαίης
<nonn. d. 2.141> κρύπτομαι: ἀλλὰ Γίγαντος ἐχιδναίων ἀπὸ ταρσῶν
<nonn. d. 2.142> ἰοβόλοι δύνουσιν ὑπὸ χθόνα φωλάδες ὕδραι.
<nonn. d. 2.143> εἴην ὑγρὸν ὕδωρ ἐπιδήμιον, οἷα Κομαιθὼ
<nonn. d. 2.144> πατρῴῳ κεράσασα νεόρρυτα χεύματα Κύδνῳ:
<nonn. d. 2.145> οὐκ ἐθέλω παρὰ μῦθον, ὅτι προχοῇσι συνάψω
<nonn. d. 2.146> παρθενικῆς δυσέρωτος ἐμὸν φιλοπάρθενον ὕδωρ.
<nonn. d. 2.147> πῇ δὲ φύγω; Τυφῶνι μιγήσομαι; ἀλλὰ λοχεύσω
<nonn. d. 2.148> ἀλλοφυῆ πολύμορφον ὁμοίιον υἷα τοκῆι.
<nonn. d. 2.149> εἴην δένδρεον ἄλλο, καὶ ἐκ δρυὸς εἰς δρύας ἔλθω
<nonn. d. 2.150> οὔνομα παιδὸς ἔχουσα σαόφρονος: ἀντὶ δὲ Δάφνης
<nonn. d. 2.151> μὴ Μύρρης ἀθέμιστον ἐπώνυμον ἔρνος ἀκούσω.
<nonn. d. 2.152> ναί, λίτομαι, παρὰ χεῦμα γοήμονος ̓Ηριδανοῖο
<nonn. d. 2.153> εἴην ̔Ηλιάδων καὶ ἐγὼ μία: πυκνὰ δὲ δὲ πέμψω
<nonn. d. 2.154> ἐκ βλεφάρων ἤλεκτρα, φιλοθρήνοις δὲ κορύμβοις
<nonn. d. 2.155> γείτονος αἰγείροιο περίπλοκα φύλλα πετάσσω
<nonn. d. 2.156> δάκρυσιν ἀφνειοῖσιν ἐμὴν στενάχουσα κορείην:
<nonn. d. 2.157> οὐ γὰρ ἐγὼ Φαέθοντα κινύρομαι. ἵλαθι, δάφνη,
<nonn. d. 2.158> αἰδέομαι φυτὸν ἄλλο μετὰ προτέρης φυτὸν ὕλης.
<nonn. d. 2.159> ἔσσομαι,ὡς Νιόβη, καὶ ἐγὼ λίθος, ὄφρα καὶ αὐτὴν
<nonn. d. 2.160> λαϊνέην στενάχουσαν ἐποικτείρωσιν ὁδῖται:
<nonn. d. 2.161> ἀλλὰ κακογλώσσοιο τί μοι τύπος; ἵλαθι, Λητώ:
<nonn. d. 2.162> ἐρρέτω αἰνοτόκοιο θεημάχον οὔνομα Νύμφης.”
<nonn. d. 2.163> ἡ μὲν ἔφη: φαέθων δὲ πόλον δινωτὸν ἐάσας
<nonn. d. 2.164> εἰς δύσιν ἔτραπε δίφρον: ἀναθρῴσκουσα δὲ γαίης
<nonn. d. 2.165> ὑψιτενὴς ἅτε κῶνος ἐς ἠέρα σιγαλέη Νὺξ
<nonn. d. 2.166> οὐρανὸν ἀστερόεντι διεχλαίνωσε χιτῶνι,
<nonn. d. 2.167> αἰθέρα δαιδάλλουσα: καὶ ἀννεφέλῳ παρὰ Νείλῳ
<nonn. d. 2.168> ἀθάνατοι πλάζοντο, παρ' ὀφρυόεντι δὲ Ταύρῳ
<nonn. d. 2.169> Ζεὺς Κρονίδης ἀνέμιμνεν ἐγερσιμόθου φάος ̓Ηοῦς.
<nonn. d. 2.170> νὺξ μὲν ἔην: φρουραὶ δὲ περὶ στίχες ἦσαν ̓Ολύμπου
<nonn. d. 2.171> ἑπτὰ περὶ ζώνῃσι, καὶ οἷά περ ὑψόθι πύργων
<nonn. d. 2.172> ἔννυχον ἦν ἀλάλαγμα, βοὴ δ' ἑτερόθροος ἄστρων
<nonn. d. 2.173> ἀμφιλαφὴς πεφόρητο, καὶ ἀξονίης κτύπον ἠχοῦς
<nonn. d. 2.174> ἐκ Κρονίης βαλβῖδος ἐδέχνυτο νύσσα Σελήνης:
<nonn. d. 2.175> καὶ νεφέων στεφανηδὸν ἐπασσυτέρῃσι καλύπτραις
<nonn. d. 2.176> οὐρανὸν ἐφράξαντο φυλάκτορες αἰθέρος ̔͂Ωραι
<nonn. d. 2.177> ἀμφίπολοι Φαέθοντος: ἀσυλήτων δὲ πυλάων
<nonn. d. 2.178> ἀστέρες ̓Ατλάντειον ἐπεκλήισσαν ὀχῆα,
<nonn. d. 2.179> μὴ λόχος εἰσέλθῃσι πόλον μακάρων ἀπεόντων:
<nonn. d. 2.180> ἀντὶ δὲ συρίγγων ἐνοπῆς καὶ ἐθήμονος αὐλοῦ
<nonn. d. 2.181> ἐννυχίαις πτερύγεσσι μέλος σύριζον ἀῆται.
<nonn. d. 2.182> αἰθερίῳ δὲ Δράκοντι συνέμπορος ̓Αρκάδος ̓́Αρκτου
<nonn. d. 2.183> ἐννυχίην Τυφῶνος ἐπήλυσιν ὑψόθι λεύσσων
<nonn. d. 2.184> ὄμμασιν ἀγρύπνοισι γέρων ἐφύλασσε Βοώτης,
<nonn. d. 2.185> ἀντολίην ἐδόκευεν ̔Εωσφόρος, ̔́Εσπερος ἀστὴρ
<nonn. d. 2.186> ἑσπερίην, Νοτίας δὲ λιπὼν ἰθύντορι τόξων
<nonn. d. 2.187> ὀμβρηρὰς Βορέαο πύλας περιδέδρομε Κηφεύς.
<nonn. d. 2.188> καὶ πυρὰ πάντοθεν ἦεν, ἐπεὶ φλόγες αἴθοπες ἄστρων
<nonn. d. 2.189> καὶ νύχιοι λαμπτῆρες ἀκοιμήτοιο Σελήνης
<nonn. d. 2.190> ὡς δαΐδες σελάγιζον, ἀελλήεντι δὲ ῥόμβῳ
<nonn. d. 2.191> πυκνὰ διαθρῴσκοντες ἀπ' αἰθέρος ἄκρον ̓Ολύμπου
<nonn. d. 2.192> ἀστέρες ἀικτῆρες ἐπέγραφον ἠέρα πυρσῷ
<nonn. d. 2.193> δεξιτεροὶ Κρονίωνι, κυβιστητῆρι δὲ παλμῷ
<nonn. d. 2.194> πυκνὰ διαΐσσουσα χαρασσομένων νεφελάων
<nonn. d. 2.195> ἀστεροπὴ σκίρτησεν, ἀμοιβαίῃσι δὲ ῥιπαῖς
<nonn. d. 2.196> κρύπτετο καὶ σελάγιζε παλίνδρομος ἄστατος αἴγλη,
<nonn. d. 2.197> καὶ πλοκάμους πλεκτοῖο πυρὸς βοτρυδὸν ἑλίξας
<nonn. d. 2.198> φέγγεϊ λαχνήεντι σέλας τρήχυνε κομήτης,
<nonn. d. 2.199> καὶ δοκίδες μάρμαιρον ἐπήλυδες, οἷα δὲ μακροὶ
<nonn. d. 2.200> ἠερόθεν τανύοντο δοκοὶ δολιχήρεϊ πυρσῷ
<nonn. d. 2.201> Ζηνὶ συναιχμάζοντες, ὑπ' ἀκτίνεσσι δὲ λάμπων
<nonn. d. 2.202> ἀντιπόρου Φαέθοντος ἐκάμπτετο σύνδρομος ὄμβρῳ
<nonn. d. 2.203> ἴριδος ἀγκύλα κύκλα πολύχροος ὁλκὸς ὑφαίνων,
<nonn. d. 2.204> χλωρὰ μελαινομένῳ, ῥοδοειδέι λευκὰ κεράσσας.
<nonn. d. 2.205> καὶ Διὶ μουνωθέντι παρήγορος ἵκετο Νίκη
<nonn. d. 2.206> ἠέρος ἄκρα κέλευθα διαγράψασα πεδίλῳ,
<nonn. d. 2.207> Λητοῦς εἶδος ἔχουσα, καὶ ὁπλίζουσα τοκῆα
<nonn. d. 2.208> ἀντιτύποις στομάτεσσι πολύτροπον ἴαχε φωνήν:
<nonn. d. 2.209> “Ζεῦ ἄνα, σῶν τεκέων πρόμος ἵστασο, μηδὲ νοήσω
<nonn. d. 2.210> μιγνυμένην Τυφῶνι γάμων ἀδίδακτον ̓Αθήνην:
<nonn. d. 2.211> μητέρα μὴ τελέσειας ἀμήτορα, μαρνάμενος δὲ
<nonn. d. 2.212> ἀστεροπὴν κούφιζε σελασφόρον ἔγχος ̓Ολύμπου,
<nonn. d. 2.213> καὶ νεφέλας συνάγειρε τὸ δεύτερον, ὑέτιε Ζεῦ:
<nonn. d. 2.214> ἤδη γὰρ σταθεροῖο τινάσσεται ἕδρανα κόσμου
<nonn. d. 2.215> χερσὶ Τυφαονίῃσιν, ὁμοζυγέων δὲ λυθέντων
<nonn. d. 2.216> στοιχείων πισύρων ἠρνήσατο λήια Δηώ:
<nonn. d. 2.217> ἥβη λεῖπε κύπελλον, ̓́Αρης δ' ἀπεσείσατο λόγχην,
<nonn. d. 2.218> ̔Ερμῆς ῥάβδον ἔθηκε, λύρην δ' ἔρριψεν ̓Απόλλων,
<nonn. d. 2.219> καὶ πτερόεις πεπότητο λιπὼν πτερόεντας ὀιστούς,
<nonn. d. 2.220> εἶδος ἔχων κύκνοιο, τελεσσιγάμου δὲ θεαίνης
<nonn. d. 2.221> ἄσπορος ἔπλετο κόσμος ἀλωομένης ̓Αφροδίτης,
<nonn. d. 2.222> ἁρμονίης δ' ἀλύτου λύτο πείσματα: νυμφοκόμος γὰρ
<nonn. d. 2.223> πανδαμάτωρ ἀδάμαστος ̓́Ερως θρασὺς εἰς φόβον ἔπτη
<nonn. d. 2.224> τόξα λιπὼν γονόεντα: καὶ ἠθάδα Λῆμνον ἐάσας
<nonn. d. 2.225> σὸς πυρόεις ̔́Ηφαιστος ἀπειθέα γούνατα σύρων
<nonn. d. 2.226> ἆ βραδὺς ἀστήρικτον ἔχει δρόμον. ἆ μέγα θαῦμα,
<nonn. d. 2.227> καὶ μάλα μοι κοτέουσαν ἐποικτείρω σέθεν ̔́Ηρην.
<nonn. d. 2.228> ἦ ῥα τεὸς γενέτης πάλιν ἵξεται εἰς χορὸν ἄστρων;
<nonn. d. 2.229> μή ποτε τοῦτο γένοιτο: καὶ εἰ Τιτηνὶς ἀκούω,
<nonn. d. 2.230> οὐκ ἐθέλω Τιτῆνας ἰδεῖν κρατέοντας ̓Ολύμπου,
<nonn. d. 2.231> ἀλλὰ σὲ καὶ σέο τέκνα. σὺ δὲ κρατέοντι κεραυνῷ
<nonn. d. 2.232> ̓Αρτέμιδος προμάχιζε σαόφρονος: ἦ ῥα φυλάσσω
<nonn. d. 2.233> παρθενικὴν ἀνάεδνον ἀναγκοίῳ παρακοίτῃ;
<nonn. d. 2.234> ἦ ῥα τόκου ταμίη τόκον ὄψεται; ἦ ῥα τανύσσει
<nonn. d. 2.235> χεῖρας ἐμοί; ποίην δὲ καλέσσομαι ἰοχεαίρῃ
<nonn. d. 2.236> ἵλαον Εἰλείθυιαν, ὅτ' Εἰλείθια λοχεύσῃ;”
<nonn. d. 2.237> ὣς φαμένης σκιοειδὲς ἑὸν πτερὸν ̔́Υπνος ἑλίξας
<nonn. d. 2.238> εὔνασεν ἀμπνείουσαν ὅλην φύσιν: ἀλλὰ Κρονίων
<nonn. d. 2.239> ἦν τότε μοῦνος ἄυπνος: ἐφαπλώσας δὲ Τυφωεὺς
<nonn. d. 2.240> νωθρὰ βαρυνομέναις ἐπερείσατο νῶτα χαμεύναις
<nonn. d. 2.241> πλήσας μητέρα γαῖαν: ἀνοιγομένοιο δὲ κόλπου
<nonn. d. 2.242> χάσματι κοιλαίνοντο σεσηρότι φωλάδες εὐναὶ
<nonn. d. 2.243> εἰς χθόνα δυομένοισιν ἐχιδναίοισι καρήνοις.
<nonn. d. 2.244> ἠελίου δὲ φανέντος ὁμογλώσσων ἀπὸ λαιμῶν
<nonn. d. 2.245> εἰς ἐνοπὴν πολύπηχυς ἐπεβρυχᾶτο Τυφωεὺς
<nonn. d. 2.246> Ζῆνα μέγαν καλέων: βλοσυρὴ δέ οἱ ἵκετο φωνή,
<nonn. d. 2.247> ῥιζοπαγὴς ὅθι πέζα παλιμπόρου ̓Ωκεανοῖο
<nonn. d. 2.248> τέτραχα τεμνομένην περιβάλλεται ἄντυγα κόσμου,
<nonn. d. 2.249> ζωσαμένη στεφανηδὸν ὅλην χθόνα κυκλάδι μίτρῃ:
<nonn. d. 2.250> φθεγγομένου δὲ Γίγαντος ἀμειβομένη στίχα φωνῆς
<nonn. d. 2.251> παντοίη σμαράγησε καὶ οὐ μία σύνθροος ἠχώ:
<nonn. d. 2.252> τοῦ δέ κορυσσομένοιο φυῆς πολυειδέι μορφῇ
<nonn. d. 2.253> ὠρυγὴ κελάδησε λύκων, βρύχημα λεόντων,
<nonn. d. 2.254> ἄσθμα συῶν, μύκημα βοῶν, σύριγμα δρακόντων,
<nonn. d. 2.255> πορδαλίων θρασὺ χάσμα, κορυσσομένων γένυς ἄρκτων,
<nonn. d. 2.256> λύσσα κυνῶν: μεσάτῃ δὲ Γίγας βροτοειδέι μορφῇ
<nonn. d. 2.257> Ζηνὸς ἀπειλήτειραν ἀπερροίβδησεν ἰωήν:
<nonn. d. 2.258> “Χεῖρες ἐμαί, Διὸς οἶκον ἀράξατε, πυθμένα κόσμου
<nonn. d. 2.259> σείσατε σὺν μακάρεσσι, καὶ αὐτοέλικτον ̓Ολύμπου
<nonn. d. 2.260> κόψατε θεῖον ὀχῆα, καὶ αἰθερίης ἐπὶ γαίῃ
<nonn. d. 2.261> κίονος ἑλκομένης φυγέτω δεδονημένος ̓́Ατλας,
<nonn. d. 2.262> ἄντυγα δ' ἀστερόφοιτον ἀπορρίψειεν ̓Ολύμπου,
<nonn. d. 2.263> μηκέτι δειμαίνων ἕλικα δρόμον—οὐ γὰρ ἐάσω
<nonn. d. 2.264> ὤμοις θλιβομένοις κυρτούμενον υἱὸν ̓Αρούρης
<nonn. d. 2.265> αἰθέρος ὀχλίζοντα παλινδίνητον ἀνάγκην—,
<nonn. d. 2.266> ἀλλὰ θεοῖς ἑτέροισιν ἀτέρμονα φόρτον ἐάσας
<nonn. d. 2.267> μαρνάσθω μακάρεσσιν, ἀναρρήξειε δὲ πέτρας
<nonn. d. 2.268> τρηχαλέοις βελέεσσιν ὀιστεύων πόλον ἄστρων,
<nonn. d. 2.269> ὃν πάρος ἠέρταζεν, ἱμασσόμεναι δὲ κολώναις
<nonn. d. 2.270> ταρβαλέαι φυγέτωσαν ἀνάλκιδες οὐρανὸν ̔͂Ωραι,
<nonn. d. 2.271> δμωίδες ̓Ηελίοιο περιπλέγδην δὲ λαβοῦσαι
<nonn. d. 2.272> ἠέρι μίξατε γαῖαν, ὕδωρ πυρὶ, πόντον ̓Ολύμπῳ.
<nonn. d. 2.273> καὶ πισύρων ἀνέμων τελέσω δούλειον ἀνάγκην,
<nonn. d. 2.274> μαστίζω Βορέην, κλονέω Νότον, Εὖρον ἱμάσσω,
<nonn. d. 2.275> καὶ Ζέφυρον πλήξαιμι, καὶ ἤματι νύκτα κεράσσω
<nonn. d. 2.276> χειρὶ μιῇ : καὶ γνωτὸς ἐμὸς πολυπίδακι λαιμῷ
<nonn. d. 2.277> ̓Ωκεανὸς πρὸς ̓́Ολυμπον ἄγων ὑψούμενον ὕδωρ,
<nonn. d. 2.278> πέντε παραλλήλων πεφορημένος ὑψόθι κύκλων,
<nonn. d. 2.279> ἄστρα κατακλύσσειε, καὶ ὕδατι διψὰς ἀλάσθω
<nonn. d. 2.280> ἄρκτος ̔Αμαξαίοιο δεδυκότος ἱστοβοῆος.
<nonn. d. 2.281> ταῦροι ἐμοί, δονέοντες ἰσήμερον ἄντυγα κύκλων
<nonn. d. 2.282> αἰθέρι μυκήσασθε, χαρασσομέναις δὲ κεραίαις
<nonn. d. 2.283> ἰσοτύπου φλογεροῖο κεράατα ῥήξατε Ταύρου:
<nonn. d. 2.284> καὶ βόες ὑγρὰ κέλευθα μεταλλάσσωσι Σελήνης
<nonn. d. 2.285> δειδιότες βαρύδουπον ἐμῶν μύκημα καρήνων:
<nonn. d. 2.286> καὶ βλοσυρῶν μέγα χάσμα διαπτύξασα γενείων
<nonn. d. 2.287> ἄρκτος ἀνοιστρήσειε Τυφαονὶς ̓́Αρκτον ̓Ολύμπου:
<nonn. d. 2.288> αἰθερίῳ δὲ Λέοντι λέων ἐμὸς ἀντιφερίζων
<nonn. d. 2.289> Ζῳδιακῆς ἀέκοντα μεταστήσειε κελεύθου:
<nonn. d. 2.290> ἡμετέρους δὲ δράκοντας ̓́Οφις φρίξειεν ̔Αμάξης...
<nonn. d. 2.291> ἀστεροπαῖς ὀλίγαις κεκορυθμένος: ἀλλὰ θαλάσσης
<nonn. d. 2.292> κύματα λυσσήεντα, λόφοι χθονός, ἄγκεα νήσων
<nonn. d. 2.293> φάσγανά μοι γεγάασι, καὶ ἀσπίδες εἰσὶ κολῶναι,
<nonn. d. 2.294> καὶ σκόπελοι θώρηκες ἀαγέες, ἔγχεα πέτραι,
<nonn. d. 2.295> καὶ ποταμοὶ σβεστῆρες ἀκιδνοτάτοιο κεραυνοῦ.
<nonn. d. 2.296> δεσμοὺς δ' ̓Ιαπετοῖο Ποσειδάωνι φυλάσσω,
<nonn. d. 2.297> ἀμφὶ δὲ Καύκασον ἄκρον ἐύπτερος ἄλλος ἀρείων
<nonn. d. 2.298> αἰετὸς αἱμάξειε παλιμφυὲς ἧπαρ ἀμύσσων
<nonn. d. 2.299> ̔Ηφαίστου πυρόεντος, ἐπεὶ πυρὸς εἵνεκα κάμνει
<nonn. d. 2.300> ἥπατος αὐτοφύτοιο χαρασσομένοιο Προμηθεύς:
<nonn. d. 2.301> υἱάσι δ' ἀντικέλευθον ἔχων τύπον ̓Ιφιμεδείης
<nonn. d. 2.302> κρύψω ἀλυκτοπέδῃσι περίπλοκον υἱέα Μαίης
<nonn. d. 2.303> χαλκέῳ ἐν κεράμῳ πεφυλαγμένον, ὄφρά τις εἴπῃ:
<nonn. d. 2.304> ̔λύσας δεσμὸν ̓́Αρηος ἐκεύθετο δέσμιος ̔Ερμῆς.̓
<nonn. d. 2.305> λυσαμένη δ' ἄψαυστον ἑῆς σφρηγῖδα κορείης
<nonn. d. 2.306> ̓́Αρτεμις ̓Ωρίωνος ἀναγκαίη δάμαρ ἔστω,
<nonn. d. 2.307> καὶ Τιτυῷ πετάσειε παλαίτερα φάρεα Λητώ,
<nonn. d. 2.308> εἰς γάμον ἑλκομένη βεβιημένον: ἀνδροφόνον δὲ
<nonn. d. 2.309> ῥωγαλέων σακέων γυμνούμενον ̓́Αρεα δήσας
<nonn. d. 2.310> κοίρανον ὑσμίνης ληίσσομαι ἀντὶ φονῆος
<nonn. d. 2.311> μείλιχον, ὀψιγάμῳ δὲ συναπτομένην ̓Εφιάλτῃ
<nonn. d. 2.312> Παλλάδα ληιδίην νυμφεύσομαι, ὄφρα νοήσω
<nonn. d. 2.313> ̓́Αρεα θητεύοντα καὶ ὠδίνουσαν ̓Αθήνην.
<nonn. d. 2.314> καὶ μογεροῖς ὤμοισι παλινδίνητον ἀείρων
<nonn. d. 2.315> οὐρανὸν ̓Ατλάντειον ἐλαφρίσσειε Κρονίων
<nonn. d. 2.316> ὄρθιος, ἡμετέρων δὲ γάμων ὑμέναιον ἀκούσῃ
<nonn. d. 2.317> ζῆλον ὑποκλέπτων, ὅτε νυμφίος ἔσσομαι ̔́Ηρης.
<nonn. d. 2.318> οὐ μὲν ἐγὼ δαΐδων ἐπιδεύομαι: αὐτόματος δὲ
<nonn. d. 2.319> δαλὸς ἐμῶν θαλάμων στεροπῆς σέλας, ἀντὶ δὲ πεύκης
<nonn. d. 2.320> αὐτὸς ἐμοὶ Φαέθων ἰδίης φλογὸς ἁψάμενος πῦρ
<nonn. d. 2.321> νυμφιδίῳ τανύσειε Τυφωέι δούλιον αἴγλην,
<nonn. d. 2.322> καὶ γαμίους σπινθῆρας ἐπαιθύσσοντες ̓Ολύμπῳ
<nonn. d. 2.323> ἀστέρες ἀστράψειαν ἐμῶν λαμπτῆρες ̓Ερώτων,
<nonn. d. 2.324> ἀστέρες ἕσπερα λύχνα: σὺν εὐθαλάμῳ δ' ̓Αφροδίτῃ
<nonn. d. 2.325> εὐνέτις ̓Ενδυμίωνος ἐμὴ θεράπαινα Σελήνη
<nonn. d. 2.326> δέμνιά μοι στορέσειε: καὶ εἰ χρέος ἐστὶ λοετρῶν,
<nonn. d. 2.327> λούσομαι ἀστερόεντος ἐν ὕδασιν ̓Ηριδανοῖο:
<nonn. d. 2.328> ἀλλὰ Διὸς μετὰ λέκτρα Τυφωέι, κυκλάδες ̔͂Ωραι,
<nonn. d. 2.329> πήξατε παστὸν ̓́Ερωτος: ἀπ' ̓Ωκεανοῦ δὲ καὶ αὐταί,
<nonn. d. 2.330> Λητώ, ̓Αθηναίη, Παφίη, Χάρις, ̓́Αρτεμις, ̔́Ηβη,
<nonn. d. 2.331> νυμφοκόμῳ Τυφῶνι κομίσσατε σύγγονον ὕδωρ:
<nonn. d. 2.332> καὶ γαμίοις πλήκτροισιν ἐμῆς παρὰ δαῖτα τραπέζης
<nonn. d. 2.333> ἀντὶ Διὸς μέλψειε Τυφωέα λάτρις ̓Απόλλων.
<nonn. d. 2.334> οὐ ξείνου δαπέδοιο φέρω πόθον: ἡμέτερον γὰρ
<nonn. d. 2.335> οὐρανὸν ἀστερόνωτον ἀδελφεὸν ἡνιοχεύσω,
<nonn. d. 2.336> αὐρανὸν οἶκον ἔχων μητρώιον, υἱέα γαίης.
<nonn. d. 2.337> καὶ Κρόνον ὠμηστῆρα τὸ δεύτερον εἰς φάος ἕλκων
<nonn. d. 2.338> γνωτὸν ἐμὸν συνάεθλον ἀπὸ χθονίοιο βερέθρου
<nonn. d. 2.339> λύσω δεσμὰ βίαια, παλιννόστους δὲ τελέσσω
<nonn. d. 2.340> αἰθερίους Τιτῆνας, ὁμωροφίους δὲ κομίσσω
<nonn. d. 2.341> γηγενέας Κύκλωπας ἐς οὐρανόν, ἄλλα δὲ τεύξω
<nonn. d. 2.342> ὅπλα πυρός: πολέων γὰρ ἐμοὶ χρέος ἐστὶ κεραυνῶν,
<nonn. d. 2.343> ὅττι διηκοσίῃσι, καὶ οὐ διδύμαις πολεμίζω
<nonn. d. 2.344> χερσὶν ἐγὼ Κρονίδῃ πανομοίιος: ἀντιτύπους δὲ
<nonn. d. 2.345> κρείσσονας ὀψιγόνους πολυφεγγέι μείζονι πυρσῷ
<nonn. d. 2.346> ἀστεροπὰς ἑτέρας χαλκεύσομαι, εὐρύτερον δὲ
<nonn. d. 2.347> ὄγδοον οὐρανὸν ἄλλον ὑπέρτερον ὑψόθι τεύξω
<nonn. d. 2.348> ἄστρασι φαιδροτέροισι κεκασμένον: οὐ δύναται γὰρ
<nonn. d. 2.349> ἀγχιφανὴς πόλος οὗτος ὅλον Τυφῶνα καλύψαι.
<nonn. d. 2.350> καὶ μετὰ θήλεα τέκνα καὶ ἀρσενόπαιδα γενέθλην
<nonn. d. 2.351> πουλυτόκου Κρονίδαο πολυσπερὲς ἄλλο φυτεύσω
<nonn. d. 2.352> αἷμα νέων μακάρων πολυαύχενον: οὐ χορὸν ἄστρων
<nonn. d. 2.353> λείψω νόσφι γάμων ἀχρήιον, ἀλλὰ συνάψω
<nonn. d. 2.354> ἄρσενι θηλυτέρην, ἵνα δούλια τέκνα λοχεύσῃ
<nonn. d. 2.355> παρθενικὴ πτερόεσσα παρευνηθεῖσα Βοώτῃ.”
<nonn. d. 2.356> εἶπεν ὁμοκλήσας: Κρονίδης δ' ἐγέλασσεν ἀκούων.
<nonn. d. 2.357> καὶ μόθος ἀμφοτέροισιν ἐπέβρεμεν: ἦν δὲ κυδοιμοῦ
<nonn. d. 2.358> πομπὸς ̓́Ερις Τυφῶνι, Διὸς δ' ἡγήσατο Νίκη
<nonn. d. 2.359> εἰς μόθον. οὐ βοέης ἀγέλης χάριν, οὐ περὶ ποίμνης
<nonn. d. 2.360> ἦεν ἀγών, οὐ νεῖκος ἔην ἐπὶ κάλλεϊ νύμφης,
<nonn. d. 2.361> οὐ κλόνος ἀμφὶ πόληος ὀλίζονος: ἀλλ' ὑπὲρ αὐτοῦ
<nonn. d. 2.362> αἰθέρος ἵστατο δῆρις, ἔην δ' ἐνὶ γούνασι Νίκης
<nonn. d. 2.363> σκῆπτρα Διὸς καὶ θῶκος ἀέθλια δηιοτῆτος.
<nonn. d. 2.364> Ζεὺς μὲν ἱμασσομένων νεφέων βρονταῖον ἀράσσων
<nonn. d. 2.365> αἰθέριον μύκημα μέλος σάλπιζεν ̓Ενυοῦς,
<nonn. d. 2.366> καὶ νεφέλας ἑλικηδὸν ἐπὶ στέρνοιο καθάψας
<nonn. d. 2.367> εἶχε Γιγαντείων βελέων σκέπας: οὐδὲ Τυφωεὺς
<nonn. d. 2.368> ἄψοφος ἦν: κεφαλαὶ δὲ βοῶν μυκηθμὸν ἱεῖσαι
<nonn. d. 2.369> αὐτόματοι σάλπιγγες ἐπεσμαράγησαν ̓Ολύμπῳ,
<nonn. d. 2.370> συμμιγέες δὲ δράκοντες ἐσύρισαν, ̓́Αρεος αὐλοί.
<nonn. d. 2.371> καὶ στίχας ἠλιβάτων μελέων θώρηξε Τυφωεὺς
<nonn. d. 2.372> φραξάμενος σκοπέλῳ σκόπελον μέγαν, εἰσόκε πυκναὶ
<nonn. d. 2.373> ἀρραγέες στοιχηδὸν ἐπυργώθησαν ἐρίπναι,
<nonn. d. 2.374> καὶ πέτρην προθέλυμνον ἐπασσυτέρῃ θέτο πέτρῃ:
<nonn. d. 2.375> ἦν δὲ κορυσσομένης στρατιῆς τύπος: ἀγχιφανὴς γὰρ
<nonn. d. 2.376> ῥωγάδα ῥωγὰς ἔρειδε, λόφος λόφον, αὐχένα δ' αὐχήν,
<nonn. d. 2.377> ὑψινεφὴς δ' ἀγκῶνα πολύπτυχον ὤθεεν ἀγκών:
<nonn. d. 2.378> καἰ κρανααὶ πήληκες ἔσαν Τυφῶνι κολῶναι
<nonn. d. 2.379> αἰπυλόφῳ πρηῶνι καλυπτομένων κεφαλάων.
<nonn. d. 2.380> μαρναμένου δὲ Γίγαντος ἔην πολυδειράδι μορφῇ
<nonn. d. 2.381> ἓν δέμας, ἀλλὰ φάλαγγες ἀπείρονες, αἱ μὲν ἀγοστῶν,
<nonn. d. 2.382> αἱ δὲ λεοντείων γενύων εὐθηγέες αἰχμαί,
<nonn. d. 2.383> ἄλλαι ἐχιδναίων πλοκάμων ἐπιβήτορες ἄστρων.
<nonn. d. 2.384> δένδρεα δ' ἐπτύσσοντο Τυφαονίων ἀπὸ χειρῶν
<nonn. d. 2.385> σειόμενα Κρονίδαο καταντίον, ἄλλα δὲ γαίης
<nonn. d. 2.386> ἔρνεα καλλιπέτηλα, τά περ βεβριθότι παλμῷ
<nonn. d. 2.387> Ζεὺς ἀέκων ἀμάθυνεν ἑνὶ σπινθῆρι κεραυνοῦ:
<nonn. d. 2.388> πολλὴ μὲν πτελέη σὺν ὁμήλικι ῥίπτετο πεύκῃ
<nonn. d. 2.389> καὶ πλάτανος περίμετρος, ἀκοντίζοντο δὲ λεῦκαι
<nonn. d. 2.390> ἄντα Διός: πολλὴ δὲ λαγὼν ἐρρήγνυτο γαίης.
<nonn. d. 2.391> πᾶσα δὲ τετράπλευρος ἴτυς στυφελίζετο κόσμου,
<nonn. d. 2.392> καὶ πίσυρες Κρονίωνι συναιχμάζοντες ἀῆται
<nonn. d. 2.393> ἠερίην σκοτόεσσαν ἐπυργώσαντο κονίην
<nonn. d. 2.394> κύματα κυρτώσαντες: ἱμασσομένης δὲ θαλάσσης
<nonn. d. 2.395> Σικελίη δεδόνητο, Πελωρίδες ἔβρεμον ὄχθαι
<nonn. d. 2.396> Αἰτναῖοί τε τένοντες, ἐμυκήσαντο δὲ πέτραι
<nonn. d. 2.397> μάντιες ἐσσομένων Λιλυβηίδες, ἔκτυπε δ' ἀκτὴ
<nonn. d. 2.398> ἑσπέριον παρὰ χεῦμα Παχυνιάς: ἐγγύθι δ' ἄρκτου
<nonn. d. 2.399> ἀμφὶ νάπην Θρήισσαν ̓Αθωιὰς ἔκλαγε Νύμφη,
<nonn. d. 2.400> Πιερικῷ δὲ τένοντι Μακηδονὶς ἴαχεν ὕλη:
<nonn. d. 2.401> ἀντολίης δὲ θέμεθλα τινάσσετο, δενδροκόμοι δὲ
<nonn. d. 2.402> ̓Ασσυρίου Λιβάνοιο θυώδεες ἔκτυπον αὐλαί.
<nonn. d. 2.403> καὶ Διὸς ἀκαμάτοιο καταιχμάζοντα κεραυνοῦ
<nonn. d. 2.404> ῥίπτετο πολλὰ βέλεμνα Τυφαονίων ἀπὸ χειρῶν:
<nonn. d. 2.405> καὶ τὰ μὲν ἀίσσοντα Σεληναίῳ παρὰ δίφρῳ
<nonn. d. 2.406> ἀσταθέων ἀχάρακτα κατέγραφον ἴχνια ταύρων,
<nonn. d. 2.407> ἄλλα δὲ δινηθέντα δι' ἠέρος ὀξέι ῥοίζῳ
<nonn. d. 2.408> ἄσθμασιν ἀντιπόροισι μετερρίπιζον ἀῆται:
<nonn. d. 2.409> καὶ Διὸς ἀψαύστοιο παραπλαγχθέντα κεραυνοῦ
<nonn. d. 2.410> πολλὰ Ποσειδάωνος ἐδέξατο τερπομένη χείρ,
<nonn. d. 2.411> γειοτόμου γλωχῖνος ἀφειδήσασα τριαίνης:
<nonn. d. 2.412> ὑγροβαφῆ δὲ βέλεμνα παρὰ Κρονίης πόρον ἅλμης
<nonn. d. 2.413> Ζηνὶ φέρων ἀνάθημα γέρων ἱδρύσατο Νηρεύς.
<nonn. d. 2.414> καὶ βλοσυροὺς δύο παῖδας ̓Ενυαλίοιο κορύσσας
<nonn. d. 2.415> εἶχε Φόβον καὶ Δεῖμον ὀπάονα πατροπάτωρ Ζεὺς
<nonn. d. 2.416> αἰθέρος ἀσπιστῆρας ὁμήλυδας, ἀστεροπῇ δὲ
<nonn. d. 2.417> στῆσε Φόβον, καὶ Δεῖμον ἐπεστήριξε κεραυνῷ
<nonn. d. 2.418> δεῖμα φέρων Τυφῶνι: καὶ ἀσπίδα κούφισε Νίκη
<nonn. d. 2.419> πρόσθε Διὸς τανύουσα, καὶ ἀντιάχησεν ̓Ενυώ,
<nonn. d. 2.420> ̓́Αρης δ' ἐσμαράγησεν. ἐπαιγίζων δὲ θυέλλαις
<nonn. d. 2.421> ἠερόθεν πεφόρητο μετάρσιος αἰγίοχος Ζεύς,
<nonn. d. 2.422> ἑζόμενος πτερόεντι Χρόνου τετράζυγι δίφρῳ:
<nonn. d. 2.423> ἵπποι δὲ Κρονίωνος ὁμόζυγες ἦσαν ἀῆται.
<nonn. d. 2.424> καὶ πῇ μὲν στεροῇσι κορύσσετο, πῇ δὲ κεραυνῷ,
<nonn. d. 2.425> ἄλλοτε δὲ βροντῇσιν ἐπέχραεν, ἄλλοτε δ' ὄμβρων
<nonn. d. 2.426> πηγνυμένης προχέων πετρούμενα νῶτα χαλάζης
<nonn. d. 2.427> ὀμβρηροῖς βελέεσσι: Γιγαντείοισι δὲ πυκνοὶ
<nonn. d. 2.428> κίονες ὑδατόεντες ἐπερρήγνυντο καρήνοις
<nonn. d. 2.429> ὀξυβελεῖς, παλάμαι δὲ Τυφωέος, οἷα μαχαίρῃ,
<nonn. d. 2.430> ἠερίῳ τέμνοντο χαλαζήεντι βελέμνῳ:
<nonn. d. 2.431> καὶ παλάμη κεκόνιστο, καὶ οὐ μεθέηκε κολώνης,
<nonn. d. 2.432> ἀλλὰ νιφοβλήτοιο τομῇ πληγεῖσα χαλάζης
<nonn. d. 2.433> μάρνατο καὶ πίπτουσα, διαΐσσουσα δὲ γαίης
<nonn. d. 2.434> ἅλμασιν αὐτοκύλιστος ἐπάλλετο μαινομένη χείρ,
<nonn. d. 2.435> οἷα βαλεῖν ἐθέλουσα καὶ εἰσέτι κύκλον ̓Ολύμπου.
<nonn. d. 2.436> καὶ πρόμος οὐρανίων πυρόεν βέλος ὑψόθι σείων
<nonn. d. 2.437> δεξιὸν ἐκ λαιοῖο κέρας πολέμοιο νομεύων
<nonn. d. 2.438> ὑψιφανὴς πολέμιζεν: ἐς ὑδροπόρους δὲ χαράδρας
<nonn. d. 2.439> ὦρτο Γίγας πολύπηχυς, ἐπασσυτέρῳ δὲ συνάψας
<nonn. d. 2.440> αὐτομάτῳ σφήκωσεν ὁμόπλοκα δάκτυλα δεσμῷ
<nonn. d. 2.441> κοιλαίνων παλάμας πολυχανδέας, ᾗσιν ἀείρων
<nonn. d. 2.442> μεσσόθι χειμερίων ποταμῶν ὀρεσίδρομον ὕδωρ,
<nonn. d. 2.443> χερσὶ βαθυνομέναις μεμερισμένα χεύματα πέμπων,
<nonn. d. 2.444> ἀστεροπῇ προέηκε: χαραδραίῳ δὲ ῥεέθρῳ
<nonn. d. 2.445> βαλλομένη σελάγιζε δι' ὕδατος αἰθερίη φλὸξ
<nonn. d. 2.446> λαβροτέρῳ σπινθῆρι, καὶ ἔζεσε δίψιον ὕδωρ
<nonn. d. 2.447> αἰθαλόεν, διερὴ δὲ δύσις τερσαίνετο μύδρῳ:
<nonn. d. 2.448> σβέσσαι γὰρ μενέαινε Γίγας θρασὺς αἰθέριον πῦρ,
<nonn. d. 2.449> νήπιος: οὐδ' ἐνόησε, πυραυγέες ὅττι κεραυνοὶ
<nonn. d. 2.450> καὶ στεροπαὶ γεγάασιν ἀπ' ὀμβροτόκων νεφελάων.
<nonn. d. 2.451> καὶ πάλιν ἰθυτμῆτας ἑλὼν σπήλυγγας ἐναύλων
<nonn. d. 2.452> στέρνα Διὸς μενέαινε βαλεῖν ἄτρωτα σιδήρῳ,
<nonn. d. 2.453> καὶ σκοπιὴ Διὸς ἄντα τιταίνετο: χείλεϊ δ' ἄκρῳ
<nonn. d. 2.454> Ζεὺς ὀλίγου φύσησε, καὶ ὑψίκρημνον ἐοῦσαν
<nonn. d. 2.455> λεπταλέον φύσημα παρέτραπε κυκλάδα πέτρην.
<nonn. d. 2.456> χειρὶ δὲ δινήεντα λόφον νησαῖον ἀράξας
<nonn. d. 2.457> εἰς ἐνοπὴν πολύδινος ἀνῃώρητο Τυφωεύς,
<nonn. d. 2.458> καὶ Διὸς ἀρρήκτοιο κατηκόντιζε προσώπου:
<nonn. d. 2.459> ἀλλ' ὁ μὲν ἀντικέλευθον ἀλεύατο μάρμαρον αἰχμὴν
<nonn. d. 2.460> κρᾶτα παρακλίνας, στεροπῆς δ' ἐτύχησε Τυφωεὺς
<nonn. d. 2.461> θερμὸν ἀμειβομένης ἕλικα δρόμον, αἶψα δὲ πέτρη
<nonn. d. 2.462> ἀκροφαληριόωσα μελαίνετο μάρτυρι καπνῷ.
<nonn. d. 2.463> καὶ τριτάτην προΐαλλεν: ἐπεσσυμένην δὲ Κρονίων
<nonn. d. 2.464> πεπταμένης παλάμης μεσάτῳ νωμήτορι καρπῷ,
<nonn. d. 2.465> σφαῖραν ἅτε θρῴσκουσαν, ἀτέρμονι χειρὶ πατάξας
<nonn. d. 2.466> πέμπε πάλιν Τυφῶνι: μεταστρεφθεῖσα δὲ πολλῇ
<nonn. d. 2.467> ἠερίῃ στροφάλιγγι παλιννόστοιο πορείης
<nonn. d. 2.468> αὐτομάτη τόξευεν ὀιστευτῆρα κολώνη.
<nonn. d. 2.469> τέτρατον ἠκόντιζεν ὑπέρτερον: ἁψαμένη δὲ
<nonn. d. 2.470> αἰγίδος ἀκροτάτων θυσάνων ἐδιχάζετο πέτρη.
<nonn. d. 2.471> ἄλλην δὲ προέηκεν: ἀελλήεσσα δὲ πέτρη
<nonn. d. 2.472> ἡμιδαὴς σελάγιζεν ὀιστευθεῖσα κεραυνῷ.
<nonn. d. 2.473> οὐ σκοπιαὶ νέφος ὑγρὸν ἀνέσχισαν, ἀλλὰ τυπεῖσαι
<nonn. d. 2.474> ὑδρηλαῖς νεφέλῃσι διερρήγνυντο κολῶναι.
<nonn. d. 2.475> ξυνὴ δ' ἀμφοτέροισιν ἰσόρροπος ἦεν ̓Ενυὼ
<nonn. d. 2.476> καὶ Διὶ καὶ Τυφῶνι: πολυφλοίσβῳ δὲ βελέμνῳ
<nonn. d. 2.477> αἰθέρος ὀρχηστῆρες ἐβακχεύοντο κεραυνοί.
<nonn. d. 2.478> μάρνατο δὲ Κρονίδης κεκορυθμένος: ἐν δὲ κυδοιμῷ
<nonn. d. 2.479> βροντὴν μὲν σάκος εἶχε, νέφος δέ οἱ ἔπλετο θώρηξ,
<nonn. d. 2.480> καὶ στεροπὴν δόρυ πάλλε, Διιπετέες δὲ κεραυνοὶ
<nonn. d. 2.481> ἠερόθεν πέμποντο πυριγλώχινες ὀιστοί:
<nonn. d. 2.482> ἤδη γὰρ περίφοιτος ἀπὸ χθονίου κενεῶνος
<nonn. d. 2.483> ξηρὸς ἀερσιπότητος ἀνέδραμεν ἀτμὸς ἀρούρης,
<nonn. d. 2.484> καὶ νεφέλης ἔντοσθεν ἐελμένος αἴθοπι λαιμῷ
<nonn. d. 2.485> πνίγετο θερμαίνων νέφος ἔγκυον: ἀμφὶ δὲ καπνῷ
<nonn. d. 2.486> τριβομένων καναχηδὰ πυριτρεφέων νεφελάων
<nonn. d. 2.487> θλιβομένη πεφόρητο δυσέκβατος ἐνδόμυχος φλὸξ
<nonn. d. 2.488> διζομένη μέσον οἶμον, ἐπεὶ σέλας ὑψόθι βαίνειν
<nonn. d. 2.489> οὐ θέμις: ἀστεροπὴν γὰρ ἀναθρῴσκουσαν ἐρύκει
<nonn. d. 2.490> ὀμβρηρῇ ῥαθάμιγγι λελουμένος ἴκμιος ἀήρ,
<nonn. d. 2.491> πυκνώσας νέφος ὑγρὸν ὑπέρτερον: ἀζαλέου δὲ
<nonn. d. 2.492> νειόθεν οἰγομένοιο διέδραμεν ἁλλόμενον πῦρ.
<nonn. d. 2.493> ὡς λίθος ἀμφὶ λίθῳ φλογερὴν ὠδῖνα λοχεύων
<nonn. d. 2.494> λάινον ἠκόντιζε πολυθλιβὲς αὐτόγονον πῦρ,
<nonn. d. 2.495> πυρσογενὴς ὅτε θῆλυς ἀράσσεται ἄρσενι πέτρῳ:
<nonn. d. 2.496> οὕτω θλιβομένῃσιν ἀνάπτεται οὐρανίη φλὸξ
<nonn. d. 2.497> λιγνύι καὶ νεφέλῃσιν: ἀπὸ χθονίοιο δὲ καπνοῦ
<nonn. d. 2.498> λεπταλέου γεγαῶτος ἐμαιώθησαν ἀῆται.
<nonn. d. 2.499> ἄλλην δ' ἐξ ὑδάτων μετανάστιον ἀτμίδα γαίης
<nonn. d. 2.500> ἠέλιος φλογερῇσι βολαῖς ἀντωπὸν ἀμέλγων
<nonn. d. 2.501> τινθαλέῳ νοτέουσαν ἀνείρυσεν αἰθέρος ὁλκῷ:
<nonn. d. 2.502> ἡ δὲ παχυνομένη νεφέων ὤδινε καλύπτρην,
<nonn. d. 2.503> σεισαμένη δὲ πάχιστον ἀραιοτέρῳ δέμας ἀτμῷ,
<nonn. d. 2.504> ἂψ ἀναλυσαμένη μαλακὸν νέφος εἰς χύσιν ὄμβρου,
<nonn. d. 2.505> ὑδρηλὴν προτέρην μετεκίαθεν ἔμφυτον ὕλην.
<nonn. d. 2.506> τοῖος ἔφυ φλογόεις νεφέων τύπος, οἶσι καὶ αὐτοὶ
<nonn. d. 2.507> ἰσότυποι στεροπῇσι συνωδὶνοντο κεραυνοί.
<nonn. d. 2.508> Ζεὺς δὲ πατὴρ πολέμιζε: κατ' ἀντιβίοιο δὲ πέμπων
<nonn. d. 2.509> ἠθάδα πυρσὸν ἴαλλεν, ἀκοντιστῆρα λεόντων,
<nonn. d. 2.510> βάλλων ποικιλόφωνον ἀμετρήτων στίχα λαιμῶν
<nonn. d. 2.511> οὐρανίῳ πρηστῆρι: Διοβλήτου δὲ βελέμνου
<nonn. d. 2.512> ἓν σέλας ἔφλεγε χεῖρας ἀπείρονας, ἓν σέλας ὤμους
<nonn. d. 2.513> νηρίθμους ἀμάθυνε καὶ αἰόλα φῦλα δρακόντων,
<nonn. d. 2.514> καὶ κεφαλὰς ἐδάιξαν ἀτέρμονας αἰθέρος αἰχμαί,
<nonn. d. 2.515> καὶ πλοκάμους Τυφῶνος ἕλιξ ἀμάθυνε κομήτης
<nonn. d. 2.516> ἀντιπόρῳ σπινθῆρι δασύτριχα πυρσὸν ἰάλλων,
<nonn. d. 2.517> καὶ κεφαλαὶ σελάγιζον, ἀναπτομένων δὲ κομάων
<nonn. d. 2.518> βόστρυχα συρίζοντα κατεσφρηγίσσατο σιγὴ
<nonn. d. 2.519> οὐρανίῳ σπινθῆρι, μαραινομένων δὲ δρακόντων
<nonn. d. 2.520> ἰοβόλοι ῥαθάμιγγες ἐτερσαίνοντο γενείων:
<nonn. d. 2.521> μαρναμένου δὲ Γίγαντος ἐτεφρώθησαν ὀπωπαὶ
<nonn. d. 2.522> καπνῷ λιγνυόεντι, νιφοβλήτων δὲ προσώπων
<nonn. d. 2.523> χιονέαις λιβάδεσσιν ἐλευκαίνοντο παρειαί.
<nonn. d. 2.524> καὶ πισύρων ἀνέμων τετράζυγον εἶχεν ἀνάγκην:
<nonn. d. 2.525> εἰ γὰρ ἐς ἀντολίην σφαλερὰς ἐλέλιζεν ὀπωπάς,
<nonn. d. 2.526> ὑσμίνην φλογόεσσαν ἐδέχνυτο γείτονος Εὔρου:
<nonn. d. 2.527> εἰ κλίσιν ἐσκοπίαζε δυσήνεμον ̓Αρκάδος ̓́Αρκτου,
<nonn. d. 2.528> χειμερίου πρηστῆρος ἀθαλπέι βάλλετο πάχνῃ:
<nonn. d. 2.529> φεύγων ψυχρὸν ἄλημα νιφοβλήτοιο Βορῆος
<nonn. d. 2.530> καὶ διερῷ δεδόνητο καὶ αἰθαλόεντι βελέμνῳ:
<nonn. d. 2.531> καὶ δύσιν εἰσορόων βλοσυρῆς ἀντώπιον ̓Ηοῦς
<nonn. d. 2.532> ἑσπερίην ἔφριξε θυελλήεσσαν ̓Ενυώ,
<nonn. d. 2.533> εἰαρινῆς ἀίων Ζεφυρηίδος ἦχον ἱμάσθλης:
<nonn. d. 2.534> καὶ Νότος ἀμφὶ τένοντα μεσημβρινὸν Αἰγοκερῆος
<nonn. d. 2.535> ἄντυγας ἠερίας ἐπεμάστιε, θερμὸς ἀήτης,
<nonn. d. 2.536> φλογμὸν ἄγων Τυφῶνι πυραυγέι καύματος ἀτμῷ.
<nonn. d. 2.537> εἰ πάλιν ὄμβρον ἔχευε κατάρρυτον ὑέτιος Ζεύς,
<nonn. d. 2.538> λυσιπόνοις λιβάδεσσιν ὅλον χρόα λοῦσε Τυφωεὺς
<nonn. d. 2.539> θερμὰ καταψύχων κεκαφηότα γυῖα κεραυνῷ.
<nonn. d. 2.540> καὶ κραναοῖς βελέεσσι χαλαζαίου νιφετοῖο
<nonn. d. 2.541> παιδὸς ἱμασσομένου τραφερὴ μαστίζετο μήτηρ:
<nonn. d. 2.542> δερκομένη δὲ Γίγαντος ἐπὶ χροῒ μάρτυρα Μοίρης
<nonn. d. 2.543> λάινα πηκτὰ βέλεμνα καὶ ὑδατόεσσαν ἀκωκὴν
<nonn. d. 2.544> ἠέλιον Τιτῆνα κατηφέι λίσσετο φωνῇ,
<nonn. d. 2.545> ἓν φάος αἰτίζουσα θερείτατον, ὄφρά κε πυρσῷ
<nonn. d. 2.546> θερμοτέρῳ λύσειε Διὸς πετρούμενον ὕδωρ
<nonn. d. 2.547> νιφομένῳ Τυφῶνι χέων ἐμφύλιον αἴγλην:
<nonn. d. 2.548> καί οἱ ἱμασσομένῳ συνετήκετο: καιομένων δὲ
<nonn. d. 2.549> ἠλιβάτων ὁρόωσα πυριστεφὲς ἔθνος ἀγοστῶν
<nonn. d. 2.550> χειμερίην ἱκέτευε μολεῖν δυσπέμφελον αὔρην
<nonn. d. 2.551> εἰς μίαν ἠριγένειαν, ἵνα ψυχροῖσιν ἀήταις
<nonn. d. 2.552> διψαλέην Τυφῶνος ἀποσβέσσειεν ἀνάγκην.
<nonn. d. 2.553> ̓Ισοτύπου δὲ τάλαντα μάχης ἔκλινε Κρονίων.
<nonn. d. 2.554> χειρὶ δὲ δενδρήεσσαν ἀπορρίψασα καλύπτρην
<nonn. d. 2.555> μήτηρ ἄχνυτο Γαῖα, Τυφαονίων κεφαλάων
<nonn. d. 2.556> καπνὸν ὀπιπεύουσα: μαραινομένων δὲ προσώπων
<nonn. d. 2.557> γηγενέος λύτο γοῦνα: προθεσπίζουσα δὲ νίκην
<nonn. d. 2.558> βρονταίοις πατάγοισι Διὸς μυκήσατο σάλπιγξ:
<nonn. d. 2.559> ἤριπε δ' οὐρανίῳ μεθύων φλογόεντι βελέμνῳ,
<nonn. d. 2.560> ὠτειλήν ἀσίδηρον ἔχων πολέμοιο, Τυφωεὺς
<nonn. d. 2.561> ὑψιτενής, καὶ νῶτα βαλὼν ἐπὶ μητέρι Γαίῃ
<nonn. d. 2.562> κεῖτο, περιστορέσας ὀφιώδεα γυῖα κονίῃ,
<nonn. d. 2.563> πυρσὸν ἀναβλύζων. Κρονίδης δ' ἐρέθιζε γελάσσας,
<nonn. d. 2.564> τοῖον ἔπος προχέων φιλοπαίγμονος ἀνθερεῶνος:
<nonn. d. 2.565> “Καλὸν ἀοσσητῆρα γέρων Κρόνος εὗρε, Τυφωεῦ:
<nonn. d. 2.566> χθὼν μόγις υἷα λόχευσε, μέγαν γόνον ̓Ιαπετοῖο:
<nonn. d. 2.567> ἡδὺς ὁ Τιτήνων τιμήορος: ὡς ὁρόω δέ,
<nonn. d. 2.568> ἀδρανέες γεγάασι τάχα Κρονίδαο κεραυνοί.
<nonn. d. 2.569> δηθύνεις τέο μέχρις ἀνέμβατον αἰθέρα ναίειν,
<nonn. d. 2.570> ψευδόμενε σκηπτοῦχε; μένει δέ σε θῶκος ̓Ολύμπου:
<nonn. d. 2.571> σκῆπτρα Διὸς καὶ πέπλα θεημάχε δέξο Τυφωεῦ
<nonn. d. 2.572> ̓Αστραῖον δὲ κόμισσον ἐς οὐρανόν: ἢν δ' ἐθελήσῃς,
<nonn. d. 2.573> αἰθέρι νοστήσειε καὶ Εὐρυνόμη καὶ ̓Οφίων
<nonn. d. 2.574> καὶ Κρόνος ἀμφοτέροισιν ὁμόστολος: ἐρχομένῳ δὲ
<nonn. d. 2.575> σὺν σοὶ ποικιλόνωτον ἐς ὑψιπόρων ἴτυν ἄστρων
<nonn. d. 2.576> δεσμὰ φυγὼν δολόμητις ὁμαρτήσειε Προμηθεύς,
<nonn. d. 2.577> ἥπατος ἡβώοντος ἀφειδέα δαιτυμονῆα
<nonn. d. 2.578> οὐρανίης θρασὺν ὄρνιν ἔχων πομπῆα κελεύθου.
<nonn. d. 2.579> τί πλέον ἤθελες ἄλλο μετὰ κλόνον ἠὲ νοῆσαι
<nonn. d. 2.580> Ζῆνα καὶ ἐννοσίγαιον ὀπάονα σεῖο θοώκων;
<nonn. d. 2.581> Ζῆνα μὲν ἀδρανέοντα καὶ οὐ σκηπτοῦχον ̓Ολύμπου,
<nonn. d. 2.582> βροντῆς καὶ νεφέων γυμνούμενον, ἀστεροπῆς δὲ
<nonn. d. 2.583> ἀντὶ πυρὸς ζαθέοιο καὶ ἠθάδος ἀντὶ κεραυνοῦ
<nonn. d. 2.584> δαλὸν ἀερτάζοντα Τυφαονίῳ παρὰ παστῷ,
<nonn. d. 2.585> ληιδίης ἀλόχοιο τεῆς θαλαμηπόλον ̔́Ηρης
<nonn. d. 2.586> ὀφθαλμῷ κοτέοντι τεῶν ζηλήμονα λέκτρων:
<nonn. d. 2.587> σύζυγα δ' ἐννοσίγαιον ἀποζευχθέντα θαλάσσης
<nonn. d. 2.588> ὑμετέρῃ μετὰ πόντον ὑποδρήσσοντα τραπέζῃ,
<nonn. d. 2.589> διψάδι χειρὶ φέροντα τεὸν δέπας ἀντὶ τριαίνης.
<nonn. d. 2.590> ̓́Αρεα λάτριν ἔχεις, θεράπων τεός ἐστιν ̓Απόλλων:
<nonn. d. 2.591> πέμπε δὲ Τιτήνεσσι διάκτορον υἱέα Μαίης
<nonn. d. 2.592> σὸν κράτος ἀγγέλλοντα καὶ οὐρανίην σέθεν αἴγλην:
<nonn. d. 2.593> ἐργατίνην δ' ̔́Ηφαιστον ἐθήμονι κάλλιπε Λήμνῳ,
<nonn. d. 2.594> ὄφρά κεν ἀσκήσειε νεοζεύκτῳ σέο νύμφῃ
<nonn. d. 2.595> ποικίλον αὐχένος ὁρμὸν ἐύχροον ἤνοπι κόσμῳ,
<nonn. d. 2.596> ἠὲ πεδοστιβέων ἀμαρύγματα φαιδρὰ πεδίλων,
<nonn. d. 2.597> οἷσι τεὴ παράκοιτις ἀγάλλεται, ἠὲ τελέσσῃ
<nonn. d. 2.598> χρυσοφαῆ θρόνον ἄλλον ̓Ολύμπιον, ὄφρα γελάσσῃ
<nonn. d. 2.599> κρείσσονα θῶκον ἔχουσα τεὴ χρυσόθρονος ̔́Ηρη:
<nonn. d. 2.600> καὶ χθονίους Κύκλωπας ἔχων ναετῆρας ̓Ολύμπου
<nonn. d. 2.601> τεῦξον ἀρειοτέροιο νέον σπινθῆρα κεραυνοῦ.
<nonn. d. 2.602> ἀλλὰ δόλῳ θέλξαντα τεὸν νόον ἐλπίδι νίκης
<nonn. d. 2.603> χρυσῷ δῆσον ̓́Ερωτα μετὰ χρυσῆς ̓Αφροδίτης:
<nonn. d. 2.604> χαλκῷ σφίγξον ̓́Αρηα κυβερνητῆρα σιδήρου.
<nonn. d. 2.605> ἀστεροπαὶ φεύγουσι καὶ οὐ μίμνουσιν ̓Ενυώ:
<nonn. d. 2.606> πῶς στεροπῆς ὀλίγης οὐκ ἔκφυγες ἀπτόλεμον πῦρ;
<nonn. d. 2.607> ἢ πόθεν οὔασι σοῖσιν ἀμετρήτοισιν ἀκούων
<nonn. d. 2.608> βρονταίην ἐλάχειαν ἐδείδιες ὄμβριον ἠχώ;
<nonn. d. 2.609> τίς σε τόσον ποίησεν ἀνάλκιδα; πῇ σέθεν αἰχμαί;
<nonn. d. 2.610> πῇ κεφαλαὶ σκυλάκων; πῇ χάσματα κεῖνα λεόντων
<nonn. d. 2.611> καὶ χθόνιον μύκημα βαρυφθόγγων σέο λαιμῶν;
<nonn. d. 2.612> πῇ δε δρακοντείης δολιχόσκιος ἰὸς ἐθείρης;
<nonn. d. 2.613> οὐκέτι συρίζεις ὀφιώδεϊ κυκλάδι χαίτῃ;
<nonn. d. 2.614> πῇ βοέων στομάτων μυκήματα; πῇ σέο χειρῶν
<nonn. d. 2.615> ἠλιβάτου πρηῶνος ἀκοντιστῆρες ἀγοστοί;
<nonn. d. 2.616> οὐκέτι μαστίζεις ἑλικώδεας ἄντυγας ἄστρων;
<nonn. d. 2.617> οὐκέτι λευκαίνουσι συῶν προβλῆτες ἀκωκαὶ
<nonn. d. 2.618> ἀφροκόμῳ ῥαθάμιγγι διάβροχον ἀνθερεῶνα;
<nonn. d. 2.619> πῇ μοι φρικτὰ γένεια σεσηρότα λυσσάδος ἄρκτου;
<nonn. d. 2.620> εἶξον ἐπουρανίοισι, πεδοτρεφές: ὑμετέρων γὰρ
<nonn. d. 2.621> χειρὶ μιῇ νίκησα διηκοσίων στίχα χειρῶν.
<nonn. d. 2.622> ἀλλὰ βαθυκρήμνοισι περισφίγγουσα κολώναις
<nonn. d. 2.623> Σικελίη τρικάρηνος ὅλον Τυφῶνα δεχέσθω
<nonn. d. 2.624> οἰκτρὰ κονιομένοις ἑκατὸν κομόωντα καρήνοις.
<nonn. d. 2.625> ἔμπης, εἰ νόον ἔσχες ὑπέρβιον, εἰ δὲ καὶ αὐτῷ
<nonn. d. 2.626> ἐλπίσιν ἀπρήκτοισιν ἐπεσκίρτησας ̓Ολύμπῳ,
<nonn. d. 2.627> τεύξω σοι, πανάποτμε, κενήριον, ὑστάτιον δὲ
<nonn. d. 2.628> σὸν κενεὸν παρὰ τύμβον, ἀτάσθαλε, τοῦτο χαράξω:
<nonn. d. 2.629> “Γηγενέος τόδε σῆμα Τυφωέος, ὅν ποτε πέτροις
<nonn. d. 2.630> αἰθέρα μαστίζοντα κατέφλεγεν αἰθέριον πῦρ.””
<nonn. d. 2.631> ἔννεπε κερτομέων νέκυν ἔμπνοον, υἱὸν ̓Αρούρης.
<nonn. d. 2.632> καὶ Διὶ παμμεδέοντι χέων ἐπινίκιον ἠχὼ
<nonn. d. 2.633> λαϊνέῃ σάλπιγγι Κίλιξ μυκήσατο Ταῦρος,
<nonn. d. 2.634> ὑδρηλοῖς δὲ πόδεσσιν ἕλιξ ὠρχήσατο Κύδνος
<nonn. d. 2.635> Ζηνὸς ἀνευάζων διερῷ βρυχήματι νίκην,
<nonn. d. 2.636> μεσσοφανὴς προχέων ναέτην ῥόον ἥλικι Ταρσῷ.
<nonn. d. 2.637> γαῖα δὲ πετρήεντα διαρρήξασα χιτῶνα
<nonn. d. 2.638> ἄχνυτο κεκλιμένη, καὶ πενθάδος ἀντὶ μαχαίρης
<nonn. d. 2.639> κοπτομένην ἀνέμοις ἀπεκείρατο δενδράδα χαίτην,
<nonn. d. 2.640> βόστρυχον ὑλήεντος ἀποτμήξασα καρήνου
<nonn. d. 2.641> φυλλοχόῳ ἅτε μηνί, χαραδραίας δὲ παρειὰς
<nonn. d. 2.642> δρύψατο, καὶ κελαδεινὰ δι' εὐύδρων κενεώνων
<nonn. d. 2.643> ἔρρεε μυρομένης ποταμήια δάκρυα Γαίης.
<nonn. d. 2.644> ἐκ δὲ Τυφαονίων μελέων στροφάλιγγες ἀέλλης
<nonn. d. 2.645> κύματα μαστίζουσιν, ἐπεσσύμεναι δὲ καλύψαι
<nonn. d. 2.646> ὁλκάδας ἀκλύστοιο καθιππεύουσι γαλήνης,
<nonn. d. 2.647> οὐ μούνοις ῥοθίοισιν ἐπήλυδες: ἀλλ' ἐνὶ γαίῃ
<nonn. d. 2.648> πολλάκις αἰθύσσουσα θυελλήεσσα κονίη
<nonn. d. 2.649> ὄρθιον ἡβώοντα κατέκλυσε καρπὸν ἀλωῆς.
<nonn. d. 2.650> καὶ ταμίη κόσμοιο, παλιγγενέος Φύσις ὕλης,
<nonn. d. 2.651> ῥηγνυμένης κενεῶνα κεχηνότα πῆξεν ἀρούρης,
<nonn. d. 2.652> νησαίους δὲ τένοντας ἀποτμηγέντας ἐναύλων
<nonn. d. 2.653> ἁρμονίης ἀλύτοιο πάλιν σφρηγίσσατο δεσμῷ.
<nonn. d. 2.654> οὐκέτι δὲ κλόνος ἦεν ἐν ἄστρασιν: ἠέλιος γὰρ
<nonn. d. 2.655> χαιτήεντα Λέοντα παρὰ σταχυώδεϊ Κούρῃ
<nonn. d. 2.656> Ζῳδιακῆς ἔστησε παραΐξαντα κελεύθου:
<nonn. d. 2.657> οὐρανίου δὲ Λέοντος ἐπισκαίροντα προσώπῳ
<nonn. d. 2.658> καρκίνον ἀντικέλευθον ἀθαλπέος Αἰγοκερῆος
<nonn. d. 2.659> ἂψ ἀνασειράζουσα διεστήριξε Σελήνη.
<nonn. d. 2.660> οὐ μὲν ἀοιδοπόλοιο λελασμένος ἔπλετο Κάδμου
<nonn. d. 2.661> Ζεὺς Κρονίδης, καλέσας δὲ τόσην ἐφθέγξατο φωνὴν
<nonn. d. 2.662> ἠερίης σκιοειδὲς ἀποσκεδάσας νέφος ὄρφνης:
<nonn. d. 2.663> “Κάδμε, τεῇ σύριγγι πύλας ἔστεψας ̓Ολύμπου:
<nonn. d. 2.664> σὸν γάμον οὐρανίῃ καὶ ἐγὼ Φόρμιγγι γεραίρω:
<nonn. d. 2.665> γαμβρὸν ἐγὼ τελέσω σε καὶ ̓́Αρεϊ καὶ Κυθερείῃ,
<nonn. d. 2.666> καὶ χθονίου δείπνοιο θεοὺς ἔχε δαιτυμονῆας.
<nonn. d. 2.667> ἵξομαι εἰς σέο δῶμα: τί φίλτερον ἄλλο νοήσεις
<nonn. d. 2.668> ἢ μακάρων βασιλῆα τεῆς ψαύοντα τραπέζης;
<nonn. d. 2.669> εἰ δὲ τύχης ἐθέλεις ἑτερότροπα κύματα φεύγειν
<nonn. d. 2.670> πορθμεύων βιότοιο γαληναίοιο πορείην,
<nonn. d. 2.671> ̓́Αρεα μὲν Διρκαῖον ἀεὶ πεφύλαξο χαλέψαι,
<nonn. d. 2.672> ̓́Αρεα νόσφι λόχου κεχολωμένον: ἐννύχιος δὲ
<nonn. d. 2.673> οὐρανίοιο Δράκοντος ἐναντίον ὄμμα τιτήνας
<nonn. d. 2.674> ῥέξον ὑπὲρ βωμοῖο λαβὼν εὔοδμον ὀφίτην,
<nonn. d. 2.675> κικλήσκων ̓Οφιοῦχον ̓Ολύμπιον, ἐν πυρὶ καίων
<nonn. d. 2.676> ̓Ιλλυρικῆς ἐλάφοιο πολυγλώχινα κεραίην,
<nonn. d. 2.677> ὄφρα φύγῃς, ὅσα πικρὰ τεῷ πεπρωμένα πότμῳ
<nonn. d. 2.678> Μοιριδίης ἔκλωσεν ἕλιξ ἄτρακτος ἀνάγκης,
<nonn. d. 2.679> εἰ λίνα Μοιράων ἐπιπείθεται. ἀλλὰ τοκῆος
<nonn. d. 2.680> μνῆστιν ἔα κοτέοντος ̓Αγήνορος, ἀσταθέων δὲ
<nonn. d. 2.681> ἀμφὶ κασιγνήτων μὴ δείδιθι: κεκριμένοι γὰρ
<nonn. d. 2.682> πάντες ἔτι ζώουσιν, ἐπεὶ Νοτίην χθόνα Κηφεὺς
<nonn. d. 2.683> νάσσατο Κηφήνων ἐπιήρανος Αἰθιοπήων,
<nonn. d. 2.684> καὶ Θάσος εἰς Θάσον ἦλθεν, ἀερσιλόφοιο δὲ Ταύρου
<nonn. d. 2.685> δύσνιφον ἀμφὶ τένοντα Κίλιξ Κιλίκεσσιν ἀνάσσει,
<nonn. d. 2.686> Θρηικίην δ' ἐπὶ πέζαν ἀπόσσυτος ἵκετο Φινεύς:
<nonn. d. 2.687> τὸν μέν ἐγὼ κομόωντα βαθυπλούτοισι μετάλλοις
<nonn. d. 2.688> γαμβρὸν ἐς ̓Ωρείθνιαν ἄγω καὶ Θρῇκα Βορῆα,
<nonn. d. 2.689> νυμφίον ὀμφήεντα φιλοστεφάνου Κλεοπάτρης.
<nonn. d. 2.690> καὶ σὺ κασιγνήτων ἰσοελκέι νήματι Μοίρης
<nonn. d. 2.691> Καδμείων βασίλευε καὶ οὔνομα λεῖπε πολίταις:
<nonn. d. 2.692> πλαγκτοσύνης δ' ἀπόειπε παλίμπορα κύκλα κελεύθου,
<nonn. d. 2.693> καὶ βοὸς ἄστατον ἴχνος ἀναίνεο: Κυπριδίῳ γὰρ
<nonn. d. 2.694> σύγγονον ὑμετέρην ζυγίῳ νυμφεύσατο θεσμῷ
<nonn. d. 2.695> ̓Αστερίων Δικταῖος ἄναξ Κορυβαντίδος ̓́Ιδης.
<nonn. d. 2.696> καὶ τὰ μὲν αὐτὸς ἐγὼ μαντεύσομαι, ἄλλα δὲ Φοίβῳ
<nonn. d. 2.697> καλλείψω: σὺ δέ, Κάδμε, μεσόμφαλον ἄξονα βαίνων
<nonn. d. 2.698> Δελφίδος αὐδήεντα μετέρχεο τέμπεα Πυθοῦς.”
<nonn. d. 2.699> ὣς εἰπὼν ἀπέπεμπεν ̓Αγηνορίδην μετανάστην
<nonn. d. 2.700> Ζεὺς Κρονίδης: καὶ κραιπνὸς ἐς αἰθερίων ἴτυν ἄστρων
<nonn. d. 2.701> χρύσεον ἔτραπε δίφρον, ἐπεμβεβαυῖα δὲ Νίκη
<nonn. d. 2.702> ἤλασεν οὐρανίῃ πατρώιον ἵππον ἱμάσθλῃ.
<nonn. d. 2.703> καὶ θεὸς εἰς πόλον ἦλθε τὸ δεύτερον: ἐρχομένῳ δὲ
<nonn. d. 2.704> οὐρανίας πετάσαντο πύλας ὑψαύχενες ̔͂Ωραι,
<nonn. d. 2.705> αἰθέρα δ' ἐστέψαντο: παλιννόστῳ δ' ἐνὶ μορφῇ
<nonn. d. 2.706> σὺν Διὶ νικήσαντι θεοὶ νόστησαν ̓Ολύμπῳ,
<nonn. d. 2.707> καὶ πτερόεν μίμημα μετηλλάξαντο προσώπου.
<nonn. d. 2.708> ἁβροχίτων δ' ἀσίδηρος ἐς οὐρανὸν ἦλθεν ̓Αθήνη
<nonn. d. 2.709> ̓́Αρεα Κῶμον ἔχουσα, Μέλος δέ οἱ ἔπλετο Νίκη:
<nonn. d. 2.710> καὶ Θέμις ὅπλα Γίγαντος ὀλωλότος ἄφρονι Γαίῃ
<nonn. d. 2.711> εἰς φόβον ἐσσομένων ἐπεδείκνυε, μητρὶ Γιγάντων,
<nonn. d. 2.712> ὑψιπαγῆ κρεμάσασα παρὰ προθύροισιν ̓Ολύμπου.
<nonn. d. 3.1> λῦτο δ' ἀγών, ὅτε χεῖμα παρήλυθεν: ἄκρα δὲ φαίνων
<nonn. d. 3.2> ἀννεφέλῳ τελαμῶνι φαεσφόρα νῶτα μαχαίρης
<nonn. d. 3.3> ̓Ωρίων ἀνέτελλε, καὶ οὐκέτι κυκλάδι λίμνῃ
<nonn. d. 3.4> λούετο παχνήεντα δεδυκότος ἴχνια Ταύρου:
<nonn. d. 3.5> οὐκέτι δ' ὀμβροτόκοιο παρὰ κλίμα διψάδος ̓́Αρκτου
<nonn. d. 3.6> ἴχνεσιν ἀβρέκτοισιν ὁδεύετο μάρμαρον ὕδωρ:
<nonn. d. 3.7> οὐκέτι Μασσαγέτης μετανάστιον οἶκον ἱμάσσων,
<nonn. d. 3.8> δουρατέῳ τροχόεντι διαστείβων ῥόον ὁλκῷ,
<nonn. d. 3.9> ὑδρηλὰς ἐχάρασσε πεπηγότος αὔλακας ̓́Ιστρου:
<nonn. d. 3.10> ἤδη γὰρ Ζεφύροιο προάγγελος ἔγκυος ̔́Ωρη
<nonn. d. 3.11> σχιζομένων καλύκων δροσεροὺς ἐμέθυσσεν ἀήτας,
<nonn. d. 3.12> καὶ λιγυρὴ μερόπεσσι συνέστιος εἴαρι κῆρυξ
<nonn. d. 3.13> ὄρθριον ὕπνον ἄμερσε λάλος τρύζουσα χελιδὼν
<nonn. d. 3.14> ἀρτιφανής, καὶ γυμνὸν ἀπ' εὐόδμοιο καλύπτρης
<nonn. d. 3.15> εἰαριναῖς ἐγέλασσε λελουμένον ἄνθος ἐέρσαις
<nonn. d. 3.16> ζωογόνοις. Κιλίκων δὲ παρὰ κροκόεντας ἐναύλους
<nonn. d. 3.17> ὑψιλόφου Ταύροιο λιπὼν πρηῶνα κεράστην
<nonn. d. 3.18> πρώιος ἤιε Κάδμος, ὅτε ζόφον ἔσχισεν ̓Ηώς.
<nonn. d. 3.19> καὶ πλόος ὥριος ἦεν: ἐπειγομένοιο δὲ Κάδμου
<nonn. d. 3.20> ἐκ χθονὸς ὠχλίζοντο χαλινωτήρια νηῶν:
<nonn. d. 3.21> ἱστὸς δ' ὑψικάρηνος ὑπέρτερον ἠέρα τύπτων
<nonn. d. 3.22> ὄρθιος ἐστήρικτο καὶ ἠρέμα πόντον ἱμάσσων
<nonn. d. 3.23> ἄσθμασιν ἠῴοις ἐπεβόμβεε κοῦφος ἀήτης,
<nonn. d. 3.24> πομπὸν ἔχων κελάδημα, καὶ ἀλλοπρόσαλλα θυέλλαις
<nonn. d. 3.25> οἴδματα κυρτώσας διερῆς ἀνέκοψε χορείης
<nonn. d. 3.26> σιγαλέης δελφῖνα κυβιστητῆρα γαλήνης.
<nonn. d. 3.27> συμπλεκέες δὲ κάλωες ἐσύρισαν ὀξέι ῥοίζῳ,
<nonn. d. 3.28> σπερχομένῳ δ' ἀνέμῳ πρότονοι μύκον, ἰθυπόρου δὲ
<nonn. d. 3.29> λαῖφος ἐκολπώθη βεβιημένον ἔγκυον αὔρης:
<nonn. d. 3.30> σχίζετο δ' ἄστατον οἶδμα παλιμπετές, ἄφρεε δ' ὕδωρ
<nonn. d. 3.31> οἰδαλέον, καὶ νηὸς ἐπειγομένης διὰ πόντου
<nonn. d. 3.32> κύματι βομβήεντι περὶ τρόπιν ἤπυεν ἠχώ:
<nonn. d. 3.33> πηδαλίου δὲ κόρυμβα διχαζομένης ἁλὸς ὁλκῷ
<nonn. d. 3.34> κυρτὰ φαληριόωντα κατέγραφε νῶτα θαλάσσης.
<nonn. d. 3.35> καὶ δεκάτης μετὰ νύσσαν ἀχείμονα κυκλάδος ̓Ηοῦς
<nonn. d. 3.36> Κάδμος ἀκυμάντοισι Διὸς πεφορημένος αὔραις,
<nonn. d. 3.37> Τρώιον ὑγρονόμοιο διασχίζων πόρον ̔́Ελλης,
<nonn. d. 3.38> ἅρπαγος ἐξ ἀνέμοιο μεμυκότι σύρετο πορθμῷ
<nonn. d. 3.39> εἰς Σάμον ἀντικέλευθον ἐγερσιμόθοιο Καμάνδρου,
<nonn. d. 3.40> γείτονα Σιθονίης, ὅθι παρθένος εἰσέτι Κάδμῳ
<nonn. d. 3.41> ̔Αρμονίη πεφύλακτο: καὶ ὁλκάδα θέσπιδι ̔Ρείῃ
<nonn. d. 3.42> Θρηικίην πόμπευον ἐς ᾐόνα μάντιες αὖραι.
<nonn. d. 3.43> καὶ Σαμίης ὁρόωντες ἀκοιμήτου φλόγα πεύκης
<nonn. d. 3.44> ἀγχίγυοι στείλαντο γεγηθότες ἱστία ναῦται:
<nonn. d. 3.45> νῆα δὲ πορθμεύσαντες ἀκυμάντου σχεδὸν ὅρμου
<nonn. d. 3.46> νήνεμον ἀκροτάτοισιν ὕδωρ ἐχάρασσον ἐρετμοῖς,
<nonn. d. 3.47> καὶ λιμένος προσέκελσαν ὑπὸ σκέπας: ἀκλινέων δὲ
<nonn. d. 3.48> τρητὸς ὄνυξ πετραῖος ἐδέξατο πείσματα νηῶν,
<nonn. d. 3.49> καὶ διερῆς ψαμάθοιο βαθυνομένου διὰ κόλπου
<nonn. d. 3.50> ὁλκάδος ἀγκυλόδοντες ἐπεσφήκωντο χαλινοὶ
<nonn. d. 3.51> δυομένου Φαέθοντος: ἐπ' αἰγιαλοῖο δὲ ναῦται
<nonn. d. 3.52> ἀστορέας ψαμάθοισιν ἐπεστορέσαντο χαμεύνας
<nonn. d. 3.53> ἑσπερίην μετὰ δαῖτα: βαρυνομένοισι δὲ φωτῶν
<nonn. d. 3.54> ὄμμασιν ἄψοφον ἴχνος ἐπήγαγεν ̔́Υπνος ἀλήτης.
<nonn. d. 3.55> ἀλλ' ὅτε πορφυρέοιο παρὰ πτερὸν αἴθοπος Εὔρου
<nonn. d. 3.56> ἄκρα χαρασσομένην ὑπὸ ῥωγάδα Τευκρίδος ̓́Ιδης
<nonn. d. 3.57> ὄρθρον ἀποπτύουσα φάνη λιμενοσκόπος ̓Ηώς,
<nonn. d. 3.58> ἀντιπόρου μέλαν οἶδμα καταυγάζουσα θαλάσσης,
<nonn. d. 3.59> ̔Αρμονίην τότε Κύπρις ἵνα ζεύξειεν ἀκοίτῃ,
<nonn. d. 3.60> ἄπλοα σιγαλέης ἐτανύσσετο νῶτα γαλήνης.
<nonn. d. 3.61> ἤδη δ' ἔκλαγεν ὄρνις ἑώιος ἠέρα τέμνων,
<nonn. d. 3.62> καὶ στίχες εὐπήληκες ἐρημονόμων Κορυβάντων
<nonn. d. 3.63> Κνώσσιον ἐκρούσαντο σακεσπάλον ἅλμα χορείης
<nonn. d. 3.64> ἴχνεσι μετρητοῖσιν: ἐρισμαράγου δὲ βοείης
<nonn. d. 3.65> τυπτομένης ἑλικηδὸν ἁμιλλητῆρι σιδήρῳ
<nonn. d. 3.66> δίκτυπος αὐλὸς ἔμελπε, καὶ ὀρχηστῆρας ἐπείγων
<nonn. d. 3.67> σύνθροον ἐσμαράγησε μέλος βητάρμονι παλμῷ.
<nonn. d. 3.68> καὶ δρύες ἐψιθύριζον, ἐμυκήσαντο δὲ πέτραι,
<nonn. d. 3.69> καὶ νοερῷ σείοντο τινάγματι θυιάδες ὗλαι,
<nonn. d. 3.70> καὶ Δρυάδες κελάδησαν: ἐπεσσεύοντο δὲ πυκναὶ
<nonn. d. 3.71> εἰς χορὸν ἀντιπόρῳ σκιρτήματι κυκλάδες ἄρκτοι,
<nonn. d. 3.72> βρυχηθμῷ δὲ λέοντες ὁμοζήλων ἀπὸ λαιμῶν
<nonn. d. 3.73> μυστιπόλων ἀλαλαγμὸν ἐμιμήσαντο Καβείρων
<nonn. d. 3.74> ἔμφρονα λύσσαν ἔχοντα: φιλοσκύλακος δὲ θεαίνης
<nonn. d. 3.75> μελπομένης ̔Εκάτης θιασώδεες ἔβρεμον αὐλοὶ
<nonn. d. 3.76> ἄζυγες, οὓς Κρονίη κεραοξόος εὕρατο τέχνη.
<nonn. d. 3.77> καὶ πατάγῳ κελάδοντι φιλοσμαράγων Κορυβάντων
<nonn. d. 3.78> πρώιος ἔγρετο Κάδμος, ὁμοπλεκέες δὲ καὶ αὐτοὶ
<nonn. d. 3.79> ὀρθρινῆς ἀίοντες ἀσιγήτοιο βοείης
<nonn. d. 3.80> Σιδόνιοι πλωτῆρες ἐυκροκάλων ἀπὸ λέκτρων
<nonn. d. 3.81> ἀκταίης μεθέηκαν ἁλίκτυπα νῶτα χαμεύνης.
<nonn. d. 3.82> καὶ πόλιν ἰχνεύων ἐπλάζετο Κάδμος ὁδίτης
<nonn. d. 3.83> νῆα λιπὼν ἑτάροισιν ἀπόσσυτος: ἐρχομένῳ δὲ
<nonn. d. 3.84> εἰς δόμον ̔Αρμονίης θαλαμηπόλος ἤντετο Πειθὼ
<nonn. d. 3.85> θνητῆς εἶδος ἔχουσα, καὶ ἀχθοφόρου διὰ κόλπου,
<nonn. d. 3.86> οἷα γυνὴ ταλαεργός, ἀφυσσαμένη πόμα πηγῆς
<nonn. d. 3.87> ἀργυρέην εὔκυκλον ἐκούφισε κάλπιν ἀγοστῷ,
<nonn. d. 3.88> ἄγγελος ἐσσομένων, ὅτι νυμφίον ἠθάδι θεσμῷ
<nonn. d. 3.89> ζωογόνοις πρὸ γάμοιο καθικμαίνουσι λοετροῖς.
<nonn. d. 3.90> καὶ σχεδὸν ἄστεος ἦεν, ὅθι γλαφυροῖς ἐνὶ βόθροις
<nonn. d. 3.91> συμπλεκέων ῥυπόωσαν ἐπασσυτέρων στίχα πέπλων
<nonn. d. 3.92> ποσσὶ πολυσκάρθμοισιν ἐπιστείβουσι γυναῖκες,
<nonn. d. 3.93> ποσσὶν ὁμοζήλοισι. καὶ ἀκροτάτων ἀπὸ ταρσῶν
<nonn. d. 3.94> κυανέῃ νεφέλῃ κεκαλυμμένον ἄχρι καρήνου
<nonn. d. 3.95> Κάδμον ἀσημάντοιο δι' ἄστεος ἤγαγε Πειθὼ
<nonn. d. 3.96> ξεινοδόκου βασιλῆος ἐρευνητῆρα μελάθρου,
<nonn. d. 3.97> πομπὸς ὁδοῦ Παφίης ὑπὸ νεύμασιν: ἔνθά τις ὄρνις,
<nonn. d. 3.98> ἑζομένη γλαυκωπὸν ὑπὸ σκέπας ἁβρὸν ἐλαίης,
<nonn. d. 3.99> ὀμφαίη στόμα λάβρον ἀναπτύξασα κορώνη
<nonn. d. 3.100> ἠιθέῳ νεμέσιζεν, ἐς ̔Αρμονίην ὅτι νύμφην
<nonn. d. 3.101> ἤιε φειδομένῳ γαμίῳ ποδὶ νωθρὸς ὁδίτης,
<nonn. d. 3.102> καὶ πτερὰ σεισαμένη φιλοκέρτομον ἴαχε φωνήν:
<nonn. d. 3.103> “Νήπιος ἔπλετο Κάδμος, ἢ ἔπλετο νῆις ̓Ερώτων:
<nonn. d. 3.104> νυμφίον οὐ βραδὺν οἶδεν ̓́Ερως ταχύς: ἵλαθι, Πειθώ,
<nonn. d. 3.105> δηθύνει σέο Κάδμος ἐπειγομένης ̓Αφροδίτης.
<nonn. d. 3.106> θερμὸς ̓́Ερως καλέει σε: τί, νυμφίε, νωθρὸς ὁδεύεις;
<nonn. d. 3.107> ἡδύς, ὃς ἱμερόεντος ̓Αδώνιδος ἔπλεο γείτων,
<nonn. d. 3.108> ἡδὺς ὁ Βυβλιάδεσσιν ὁμώλακα πατρίδα ναίων.
<nonn. d. 3.109> ἤλιτον, οὐ ῥόον εἶδες ̓Αδώνιδος, οὐ χθόνα Βύβλου
<nonn. d. 3.110> ἔδρακες, ἧχι πέλει Χαρίτων δόμος, ἧχι χορεύει
<nonn. d. 3.111> ̓Ασσυρίη Κυθέρεια καὶ οὐ φυγόδεμνος ̓Αθήνη.
<nonn. d. 3.112> τερπομένην δὲ γάμοισι τιθηνήτειραν ̓Ερώτων
<nonn. d. 3.113> πειθὼ πομπὸν ἔχεις, οὐκ ̓́Αρτεμιν: ἴσχεο μόχθων,
<nonn. d. 3.114> ̔Αρμονίης ἀπόναιο καὶ Εὐρώπην λίπε ταύρῳ:
<nonn. d. 3.115> σπεῦδε, καὶ ̓Ηλέκτρη σε δεδέξεται, ἧς ἀπὸ χειρῶν
<nonn. d. 3.116> ναὶ δὴ καὶ γαμίων ἐμβάλλεο φόρτον ̓Ερώτων
<nonn. d. 3.117> ἐμπορίην φιλότητος ἐπιτρέψας ̓Αφροδίτῃ,
<nonn. d. 3.118> Κυπριδίην δὲ θύγατρα φυλασσομένην σέο παστῷ
<nonn. d. 3.119> ἄλλην δέχνυσο Κύπριν: ἐπαινήσεις δὲ κορώνην,
<nonn. d. 3.120> καὶ γαμίην καλέσεις με θεοπρόπον ὄρνιν ̓Ερώτων.
<nonn. d. 3.121> ἤλιτον: ἀλλά με Κύπρις ἐπέπνεεν: ἐκ Παφίης γὰρ
<nonn. d. 3.122> θεσπίζω σέο λέκτρα, καὶ εἰ πέλον ὄρνις ̓Αθήνης.”
<nonn. d. 3.123> ὣς φαμένη σφρήγισσε λάλον στόμα μάρτυρι σιγῇ.
<nonn. d. 3.124> ἀλλ' ὅτε οἱ στείχοντι λεωφόρα κύκλα κελεύθου
<nonn. d. 3.125> τηλεφανὴς βασιλῆος ἐφαίνετο πανδόκος αὐλὴ
<nonn. d. 3.126> κίοσιν ὑψωθεῖσα, τανυσσαμένη τότε Κάδμῳ
<nonn. d. 3.127> δάκτυλον ἀντιτύποιο νοήμονα μάρτυρα φωνῆς
<nonn. d. 3.128> σιγαλέῳ κήρυκι δόμον σημήνατο Πειθὼ
<nonn. d. 3.129> ποικίλον ἀστράπτοντα: καὶ αἰθέρα δύσατο δαίμων
<nonn. d. 3.130> ἀλλοφανὴς πτερόεντι διαιθύσσουσα πεδίλῳ.
<nonn. d. 3.131> καὶ δόμον ἐσκοπίαζεν ἀλήμονι Κάδμος ὀπωπῇ
<nonn. d. 3.132> ̔Ηφαίστου σοφὸν ἔργον, ὃν ̓Ηλέκτρῃ ποτὲ νύμφῃ
<nonn. d. 3.133> ἐργοπόνος Λήμνοιο Μυριναίῃ κάμε τέχνῃ,
<nonn. d. 3.134> δαίδαλα πολλὰ φέροντα. νεοσταθέος δὲ μελάθρου
<nonn. d. 3.135> χάλκεος οὐδὸς ἔην εὐήλατος: ἀμφίθυροι δὲ
<nonn. d. 3.136> σταθμοὶ ἐμηκύνοντο πολυγλυφέων πυλεώνων,
<nonn. d. 3.137> καὶ λόφος ὀμφαλόεντι διεσφαίρωτο καρήνῳ
<nonn. d. 3.138> μεσσοφανὴς ὀρόφοιο: λιθοστρώτοιο δὲ τοίχου
<nonn. d. 3.139> νῶτα κατεστήρικτο πεπηγότα λευκάδι γύψῳ
<nonn. d. 3.140> εἰς μυχὸν ἐξ οὐδοῖο. πέλας δέ τις ὄρχατος αὐλῆς
<nonn. d. 3.141> ἀμφιλαφὴς δροσόεντι φυτῶν ἐβαρύνετο καρπῷ
<nonn. d. 3.142> τετράγυος πρὸ δόμοιο: καὶ ἄρσενα φύλλα πετάσσας
<nonn. d. 3.143> θηλυτέρῳ φοίνικι πόθον πιστώσατο φοῖνιξ:
<nonn. d. 3.144> ὄγχνη τ' ἀγλαόκαρπος ὁμήλικι σύμφυτος ὄγχνῃ
<nonn. d. 3.145> ὄρθριον ἐψιθύριζεν, ἑλισσομένη δὲ κορύμβοις
<nonn. d. 3.146> γείτονα πιαλέης ἐπεμάστιε θάμνον ἐλαίης:
<nonn. d. 3.147> εἰαρινοῖς ἀνέμοισιν ἀναινομένῃ παρὰ δάφνῃ
<nonn. d. 3.148> σείετο μύρσινα φύλλα, καὶ εὐπετάλου κυπαρίσσου
<nonn. d. 3.149> ὄρθριον ἐρρίπιζε κόμην εὔοδμος ἀήτης:
<nonn. d. 3.150> συκῆς θ' ἡδυτόκοιο καὶ ἰκμαλέης ἀπὸ ῥοιῆς
<nonn. d. 3.151> καρπὸς ἐρευθιόων ἐπεθήλεεν οἴνοπι καρπῷ
<nonn. d. 3.152> ἀγχιφύτῳ, καὶ μῆλον ἐπήνθεε γείτονι μήλῳ:
<nonn. d. 3.153> πολλὰ δὲ Φοιβείοισι σοφοῖς ποικίλλετο φύλλοις
<nonn. d. 3.154> γράμματα δενδρήεντα φιλοκλαύτων ὑακίνθων:
<nonn. d. 3.155> καὶ Ζεφύρου πνείοντος ἀεξιφύτου διὰ κήπου
<nonn. d. 3.156> ἄστατον ὄμμα τίταινε πόθων ἀκόρητος ̓Απόλλων,
<nonn. d. 3.157> καί, φυτὸν ἡβητῆρος ἰδὼν δεδονημένον αὔραις,
<nonn. d. 3.158> δίσκου μνῆστιν ἔχων ἐλελίζετο, μή ποτε κούρῳ
<nonn. d. 3.159> ζηλήμων φθονέσειε καὶ ἐν πετάλοισιν ἀήτης,
<nonn. d. 3.160> εἰ ἐτεόν ποτε κεῖνον ἐπισπαίροντα κονίῃ
<nonn. d. 3.161> ὄμμασιν ἀκλαύτοισιν ἰδὼν δάκρυσεν ̓Απόλλων,
<nonn. d. 3.162> καὶ τύπος ἀνθεμόεις μορφώσατο δάκρυα Φοίβου
<nonn. d. 3.163> αἴλινον αὐτοκέλευστον ἐπιγράψας ὑακίνθῳ.
<nonn. d. 3.164> ὄρχατος ἔπλετο τοῖος ἐύσκιος: ἄγχι δὲ πηγὴ
<nonn. d. 3.165> δίστομος, ἔνθεν ἔην ναέταις ποτόν, ἔνθεν ἀλωεὺς
<nonn. d. 3.166> ἐξ ἀμάρης ὀχέτευε πολυσχιδὲς ἀγκύλον ὕδωρ
<nonn. d. 3.167> εἰς φυτὸν ἄλλο μετ' ἄλλο: ῥόος δέ τις ὡς ἀπὸ Φοίβου
<nonn. d. 3.168> ἁβρὰ μελιζομένης ἐπεβόμβεε πυθμένι δάφνης.
<nonn. d. 3.169> καὶ πολὺς εὐποίητος ἐρεισάμενος πόδα πέτρῳ
<nonn. d. 3.170> χρύσεος ἵστατο κοῦρος, ἐναντία δαιτυμονήων
<nonn. d. 3.171> λαμπάδος ἑσπερίης τανύων ἐπιδόρπιον αἴγλην:
<nonn. d. 3.172> πολλαὶ δ' ἰσοτύπων μελέων τεχνήμονι σιγῇ
<nonn. d. 3.173> χάσμασι ποιητοῖσι σεσηρότος ἀνθερεῶνος
<nonn. d. 3.174> ψευδαλέων σκυλάκων στίχες ἔμφρονες ἄγχι θυράων
<nonn. d. 3.175> ἕστασαν ἔνθα καὶ ἔνθα, καὶ ἀργυρέῳ κυνὶ γείτων
<nonn. d. 3.176> χρύσεος οἰδαίνοντι κύων συνυλάκτεε λαιμῷ
<nonn. d. 3.177> σαίνων ἠθάδα φῶτα: παραστείχοντι δὲ Κάδμῳ
<nonn. d. 3.178> μιμηλῆς ἀπέπεμπε βοῆς ξεινοσσόον ̓Ηχώ,
<nonn. d. 3.179> ποιητῆς δ' ἐλέλιζε φιλοστόργου τύπον οὐρῆς.
<nonn. d. 3.180> ὄφρα μὲν εἰσέτι Κάδμος ἐυστρέπτοιο προσώπου
<nonn. d. 3.181> ὄμματα δινεύων διεμέτρεε κῆπον ἀνάκτων
<nonn. d. 3.182> καὶ γλυφίδας καὶ κάλλος ὅλον γραπτοῖο μελάθρου,
<nonn. d. 3.183> λαϊνέων ὁρόων ἀμαρύγματα φαιδρὰ μετάλλων,
<nonn. d. 3.184> τόφρα δὲ καλλείψας ἀγορὴν καὶ νείκεα λαῶν,
<nonn. d. 3.185> φαιδρὸς ἀερσιλόφοιο περὶ ῥάχιν ἥμενος ἵππου,
<nonn. d. 3.186> ̓Ημαθίων Θρήισσαν ἔχων Σάμον, ̓́Αρεος ἕδρην,
<nonn. d. 3.187> μητέρος ̓Ηλέκτρης Βασιλήιον εἰς δόμον ἔστη,
<nonn. d. 3.188> ὃς τότε μοῦνος ἄνασσε κασιγνήτοιο νομεύων
<nonn. d. 3.189> ἡνία κοιρανίης, ὅτι πάτριον οὖδας ἐάσας
<nonn. d. 3.190> Δάρδανος ἀντικέλευθον ἐνάσσατο πέζαν ἀρούρης,
<nonn. d. 3.191> Δαρδανίην εὔπυργον ἐπώνυμον ἄστυ χαράξας,
<nonn. d. 3.192> ̓Ιδαίην ἀροτῆρι διαγράψας κόνιν ὁλκῷ:
<nonn. d. 3.193> καὶ ῥόον ̔Επταπόροιο πιὼν καὶ χεύματα ̔Ρήσου
<nonn. d. 3.194> γνωτῷ κλῆρον ἔλειπεν ἔχειν καὶ σκῆπτρα Καβείρων.
<nonn. d. 3.195> Δάρδανος, ̓Ημαθίωνος ἀδελφεός, ὃν Διὸς εὐναὶ
<nonn. d. 3.196> ἤροσαν, ὃν κομέεσκε Δίκη τροφός, εὖτε λαβοῦσαι
<nonn. d. 3.197> σκῆπτρα Διὸς καὶ πέπλα Χρόνου καὶ ῥάβδον ̓Ολύμπου
<nonn. d. 3.198> εἰς δόμον ̓Ηλέκτρης βασιληίδος ἔδραμον ̔͂Ωραι
<nonn. d. 3.199> κοιρανίης ἀλύτοιο προμάντιες Αὐσονιήων:
<nonn. d. 3.200> καὶ βρέφος ἐθρέψαντο, καὶ ἀτρέπτῳ Διὸς ὀμφῇ
<nonn. d. 3.201> κοῦρος ἀνασταχύων παλιναυξέος ἄνθεμον ἥβης
<nonn. d. 3.202> ̓Ηλέκτρης λίπεν οἶκον, ὅτε τριτάτου χύσις ὄμβρου
<nonn. d. 3.203> κύμασι πυργωθεῖσα κατέκλυσεν ἕδρανα κόσμου.
<nonn. d. 3.204> πρώτου γὰρ κελάδοντος ἐπειρήθη νιφετοῖο
<nonn. d. 3.205> ̓́Ωγυγος ἠλιβάτοιο δι' ὕδατος αἰθέρα τέμνων,
<nonn. d. 3.206> χθὼν ὅτε κεύθετο πᾶσα κατάρρυτος, ἄκρα δὲ πέτρης
<nonn. d. 3.207> Θεσσαλίδος κεκάλυπτο, καὶ ὑψόθι Πυθιὰς ἄκρη
<nonn. d. 3.208> ἀγχινεφὴς νιφόεντι ῥόῳ κυμαίνετο πέτρη.
<nonn. d. 3.209> δεύτερος ὄμβρος ἔην, ὅτε κυκλάδος ἄντυγα γαίης
<nonn. d. 3.210> χεύματι λυσσήεντι κατέκρυφε δύσνιφον ὕδωρ,
<nonn. d. 3.211> Δευκαλίων ὅτε μοῦνος ὁμόστολος ἥλικι Πύρρῃ
<nonn. d. 3.212> ὀλλυμένων μερόπων ἐνὶ λάρνακι κοιλάδι τέμνων
<nonn. d. 3.213> χεῦμα παλινδίνητον ἀτεκμάρτου νιφετοῖο
<nonn. d. 3.214> ἠέρος ὑδατόεντος ἕλιξ πορθμεύετο ναύτης.
<nonn. d. 3.215> καὶ τρίτατος Διὸς ὄμβρος ὅτε χθονὸς ἔκλυσεν ἕδρην
<nonn. d. 3.216> καὶ σκοπέλους ἔκρυψεν, ̓Αθωιάδος δὲ καὶ αὐτῆς
<nonn. d. 3.217> ἄβροχα Σιθονίης ἐκαλύπτετο νῶτα κολώνης,
<nonn. d. 3.218> ὑψιπόρου τότε χεῦμα διασχίζων νιφετοῖο
<nonn. d. 3.219> Δάρδανος ἀρχαίης ἐπεβήσατο γείτονος ̓́Ιδης.
<nonn. d. 3.220> τοῦ τότε Σιθονίης χιονώδεος ἀρχὸς ἀρούρης
<nonn. d. 3.221> σύγγονος ̓Ημαθίων ἀγορὴν βαρύδουπον ἐάσας
<nonn. d. 3.222> θάμβεεν ἀνέρος εἶδος, ἐπεί νύ οἱ ἔμφυτος ἥβη
<nonn. d. 3.223> ἠνορέην καὶ κάλλος ἐμίγνυε σύζυγι μορφῇ,
<nonn. d. 3.224> θάμβεε τηλίκον εἶδος: ἀριφραδέων γὰρ ἀνάκτων
<nonn. d. 3.225> αὐτόματοι κήρυκες ἀναυδέες εἰσὶν ὀπωπαί.
<nonn. d. 3.226> καί μιν ἑλὼν ξείνισσε, σὺν ̓Ηλέκτρῃ δὲ καμούσῃ
<nonn. d. 3.227> αἰόλα πιαλέης ἐπεκόσμεε δεῖπνα τραπέζης,
<nonn. d. 3.228> ξεῖνον ὑποσσαίνων φιλίῳ καὶ ἀμεμφέι μύθῳ,
<nonn. d. 3.229> πολλὰ τιθείς. ὁ δὲ κυφὸν ἐπ' οὔδεος αὐχένα κάμψας
<nonn. d. 3.230> ἀμφιπόλων ἀπάνευθεν ἀθελγέας εἷλκεν ὀπωπάς,
<nonn. d. 3.231> καὶ μόλις εἰλαπίναζε: φιλοξείνοιο δὲ νύμφης
<nonn. d. 3.232> ἑζομένης ἀντωπὸς ὑποκλέπτοντι προσώπῳ
<nonn. d. 3.233> αἰδομένην ἐτίταινε σαόφρονα χεῖρα τραπέζῃ.
<nonn. d. 3.234> τοῖσι δὲ δαινυμένοισιν ἐπήτριμος ἄλλος ἐπ' ἄλλῳ
<nonn. d. 3.235> ἔμπνοος ἐσμαράγησε δόναξ Κορυβαντίδος ̓́Ιδης:
<nonn. d. 3.236> ἐκ δὲ πολυτρήτοιο πόρου σκιρτήματι χειρῶν
<nonn. d. 3.237> σύνθροον ἐκρούσαντο μέλος μυκήτορος αὐλοῦ
<nonn. d. 3.238> δάκτυλοι ὀρχηστῆρες ἐπιθλίβοντες ἀοιδήν:
<nonn. d. 3.239> καὶ τροχαλοῖς κροτέοντα τινάγμασι σύνθροον ἠχὼ
<nonn. d. 3.240> κύμβαλα βομβήεντα συνέκτυπε δίζυγι χαλκῷ
<nonn. d. 3.241> συμφερτοῖς δονάκεσσιν: ὑπὸ πλήκτρῳ δὲ καὶ αὐτὴ
<nonn. d. 3.242> ὄρθιος ἑπτατόνοιο λύρης ἐλελίζετο χορδή.
<nonn. d. 3.243> ἀλλ' ὅτε δὴ μετά δαῖτα κορέσσατο Βίστονος αὐλοῦ,
<nonn. d. 3.244> εἰρομένῃ πελάσας φιλοπευθέι θῶκον ἀνάσσῃ
<nonn. d. 3.245> Κάδμος ἁλιπλάγκτοιο μεληδόνος οἶστρον ἐάσας,
<nonn. d. 3.246> φαιδρὸν ἑὸν γένος εἶπε, καὶ ἀενάων στίχα μύθων
<nonn. d. 3.247> οἰγομένου κρουνηδὸν ἀνήρυγεν ἀνθερεῶνος: “
<nonn. d. 3.248> Νύμφα φίλη, τί με τόσσον ἀνείρεαι αἷμα γενέθλης;
<nonn. d. 3.249> ὠκυμόρων μερόπων γενεὴν φύλλοισιν ἐίσκω:
<nonn. d. 3.250> φύλλα τὰ μὲν κατέχευαν ἐπὶ χθονὶ θυιάδες αὖραι
<nonn. d. 3.251> ὥρης ἱσταμένης φθινοπωρίδος, ἄλλα δὲ καιρῷ
<nonn. d. 3.252> εἰαρινῷ κομέουσι τεθηλότα δενδράδες ὗλαι:
<nonn. d. 3.253> ὣς βροτέη γενεὴ μινυώριος ἡ μὲν ὀλέθρῳ
<nonn. d. 3.254> δάμναται ἱππεύσασα βίου δρόμον, ἡ δ' ἔτι θάλλει,
<nonn. d. 3.255> ἄλλῃ ὅπως εἴξειεν: ἐπεὶ παλινάγρετος ἕρπων
<nonn. d. 3.256> εἰς νέον ἐκ πολιοῖο ῥέει μορφούμενος αἰών.
<nonn. d. 3.257> ἀλλ' ἐρέω περίπυστον ἐμὴν εὔπαιδα γενέθλην:
<nonn. d. 3.258> ἔστι πόλις, κλυτὸν ̓́Αργος, ἐδέθλιον ἵππιον ̔́Ηρης,
<nonn. d. 3.259> νήσου Τανταλίδαο μεσόμφαλος: ἔνθα δὲ κούρην
<nonn. d. 3.260> θηλυτόκοις ἔσπειρε γοναῖς εὐπάρθενον ἀνὴρ
<nonn. d. 3.261> ̓́Ιναχος, ̓Ιναχίης ὀνομάκλυτος ἀστὸς ἀρούρης,
<nonn. d. 3.262> νηοπόλος, καὶ φρικτὰ πολισσούχοιο θεαίνης
<nonn. d. 3.263> ὄργια βυσσοδόμευε θεηγόρα μύστιδι τέχνῃ
<nonn. d. 3.264> πρεσβυγενής: καὶ Ζῆνα, θεῶν πρόμον, ὄρχαμον ἄστρων,
<nonn. d. 3.265> γαμβρὸν ἔχειν ἀπέειπε, σέβας πεφυλαγμένος ̔́Ηρης,...
<nonn. d. 3.266> ταυροφυὴς ὅτε πόρτις ἀμειβομένοιο προσώπου
<nonn. d. 3.267> εἰς ἀγέλην ἄγραυλον ἐλαύνετο σύννομος ̓Ιώ,
<nonn. d. 3.268> καὶ δαμάλης ἄγρυπνον ἐθήκατο βουκόλον ̔́Ηρη
<nonn. d. 3.269> ποικίλον, ἀπλανέεσσι κεκασμένον ̓́Αργον ὀπωπαῖς,
<nonn. d. 3.270> Ζηνὸς ὀπιπευτῆρα βοοκραίρων ὑμεναίων,
<nonn. d. 3.271> Ζηνὸς ἀθηήτοιο, καὶ εἰς νομὸν ἤιε κούρη
<nonn. d. 3.272> ὀφθαλμοὺς τρομέουσα πολυγλήνοιο νομῆος:
<nonn. d. 3.273> γυιοβόρῳ δὲ μύωπι χαρασσομένη δέμας ̓Ιὼ
<nonn. d. 3.274> ̓Ιονίης ἁλὸς οἶδμα κατέγραφε φοιτάδι χηλῇ:
<nonn. d. 3.275> ἦλθε καὶ εἰς Αἴγυπτον, ἐμὸν ῥόου,—ὃν πολιῆται
<nonn. d. 3.276> Νεῖλον ἐφημίξαντο φερώνυμον, οὕνεκα γαίῃ
<nonn. d. 3.277> εἰς ἔτος ἐξ ἔτεος πεφορημένος ὑγρὸς ἀκοίτης
<nonn. d. 3.278> χεύματι πηλώεντι νέην περιβάλλεται ἰλύν,—
<nonn. d. 3.279> ἤλυθεν εἰς Αἴγυπτον, ὅπῃ βοέην μετὰ μορφὴν
<nonn. d. 3.280> δαιμονίης ἴνδαλμα μεταλλάξασα κεραίης
<nonn. d. 3.281> ἔσκε θεὰ φερέκαρπος: ἀναπτομένοιο δὲ καρποῦ
<nonn. d. 3.282> Αἰγυπτίης Δήμητρος, ἐμῆς κεραελκέος ̓Ιοῦς,
<nonn. d. 3.283> εὐόδμοις ὁμόφοιτος ἐλίσσεται ἀτμὸς ἀήταις.
<nonn. d. 3.284> ἔνθ' ̓́Επαφον Διὶ τίκτεν, ἀκηρασίων ὅτι κόλπων
<nonn. d. 3.285> ̓Ιναχίης δαμάλης ἐπαφήσατο θεῖος ἀκοίτης
<nonn. d. 3.286> χερσὶν ἐρωμανέεσσι: θεηγενέος δὲ τοκῆος
<nonn. d. 3.287> ἐξ ̓Επάφου Λιβύη: Λιβύης δ' ἐπὶ παστὸν ὁδεύων
<nonn. d. 3.288> Μέμφιδος ἄχρις ἵκανε Ποσειδάων μετανάστης,
<nonn. d. 3.289> παρθένον ἰχνεύων ̓Επαφηίδα, καὶ τότε κούρη
<nonn. d. 3.290> δεξαμένη ναετῆρα βυθοῦ χερσαῖον ὁδίτην
<nonn. d. 3.291> Ζῆνα Λίβυν τέκε Βῆλον, ἐμῆς ἀροτῆρα γενέθλης.
<nonn. d. 3.292> καὶ Διὸς ̓Ασβύσταο νέην ἀντίρροπον ὀμφὴν
<nonn. d. 3.293> Χαονίῃ βοόωσι πελειάδι διψάδες ἄμμοι
<nonn. d. 3.294> μαντιπόλοι: πέμπτῳ δὲ πατήρ ἰσόμετρον ἀριθμῷ
<nonn. d. 3.295> Βῆλος ἐπασσυτέρην γενεὴν σπερμήνατο παίδων,
<nonn. d. 3.296> Φινέα καὶ Φοίνικα λιπόπτολιν, οἷς ἅμα θάλλων
<nonn. d. 3.297> ἀστὸς ἀμοιβαίων πολίων περίφοιτος ̓Αγήνωρ
<nonn. d. 3.298> ἀσταθέος βιότοιο, πατὴρ ἐμός, εἶχε πορείην
<nonn. d. 3.299> εἰς Θήβην μετὰ Μέμφιν, ἐς ̓Ασσυρίην μετὰ Θήβην,
<nonn. d. 3.300> καὶ σοφὸς Αἰγυπτίης ναέτης Αἴγυπτος ἀρούρης
<nonn. d. 3.301> αἰνοτόκος πολύτεκνος, ὃς ἀρσενόπαιδι γενέθλῃ
<nonn. d. 3.302> ἤροσε τοσσατίων μινυώρια πώεα παίδων,
<nonn. d. 3.303> καὶ Δαναὸς λιπόπατρις, ὃς ὥπλισεν ἄρσενι φύτλῃ
<nonn. d. 3.304> θῆλυ γένος τανύων γάμιον ξίφος, ὁππότε παστοὶ
<nonn. d. 3.305> αἵματι φοινίσσοντο δαϊζομένων ὑμεναίων,
<nonn. d. 3.306> καὶ κρυφίοις ξιφέεσσι σιδηροφόρων ἐπὶ λέκτρων
<nonn. d. 3.307> ἄρσενα γυμνὸν ̓́Αρηα κατεύνασε θῆλυς ̓Ενυώ:
<nonn. d. 3.308> οὐ μὲν ̔Υπερμνήστρῃ κακονύμφιον εὔαδεν ἔρυον,
<nonn. d. 3.309> ἀλλὰ παρωσαμένη δυσπένθερα θεσμὰ τοκῆος
<nonn. d. 3.310> ἠερίῃ πατρῷον ἐπέτρεπε μῦθον ἀέλλῃ,
<nonn. d. 3.311> καὶ καθαρὴν ἐφύλαξεν ἀναίμονα χεῖρα σιδήρου:
<nonn. d. 3.312> ἔπλετο δ' ἀμφοτέρων ὅσιος γάμος. ἀρτιθαλῆ δὲ
<nonn. d. 3.313> γνωτὴν ἡμετέρην θρασὺς ἥρπασε ταῦρος ἀλήτης,
<nonn. d. 3.314> εἰ ἐτεὸν ταῦρος: ἐγὼ δ' οὐκ οἶδα πιθέσθαι,
<nonn. d. 3.315> εἰ βόες ἱμείρουσι γυναικείων ὑμεναίων.
<nonn. d. 3.316> καί με κασιγνήτοισιν ὁμήλυδα πέμψεν ̓Αγήνωρ
<nonn. d. 3.317> σύγγονον ἰχνεύοντα καὶ ἄγριον ἅρπαγα νύμφης,
<nonn. d. 3.318> ταῦρον ἀκυμάντοιο νόθον πλωτῆρα θαλάσσης,
<nonn. d. 3.319> οὗ χάριν ἀστήρικτος ἀλώμενος ἐνθάδε βαίνω.”
<nonn. d. 3.320> τοῖα μὲν εὐσύριγγος ἔσω μυθεῖτο μελάθρου
<nonn. d. 3.321> Κάδμος ἐυγλώσσοιο χέων ἔπος ἀνθερεῶνος,
<nonn. d. 3.322> πατρῴης ἐνέπων τεκνοσσόον οἶστρον ἀπειλῆς
<nonn. d. 3.323> καὶ Τυρίων ῥοθίων ψευδήμονα ταῦρον ὁδίτην,
<nonn. d. 3.324> Σιδονίης ἀκίχητον ἀπευθέος ἅρπαγα νύμφης.
<nonn. d. 3.325> ̓Ηλέκτρη δ' ἀίουσα παρήγορον ἴαχε φωνήν:
<nonn. d. 3.326> “Ξεῖνε, κασιγνήτην καὶ πατρίδα καὶ γενετῆρα
<nonn. d. 3.327> Ληθαίῃ στροφάλιγγι καὶ ἀμνήστῳ πόρε σιγῇ:
<nonn. d. 3.328> οὕτω γὰρ μερόπων φέρεται βίος ἄλλον ἐπ' ἄλλῳ
<nonn. d. 3.329> μόχθον ἔχων, ὅτι πάντες, ὅσους βροτέη τέκε γαστήρ,
<nonn. d. 3.330> Μοιριδίου κλωστῆρος ἐδουλώθησαν ἀνάγκῃ:
<nonn. d. 3.331> μάρτυς ἐγώ, βασίλεια καὶ εἰ πέλον, εἴ ποτε κείνων
<nonn. d. 3.332> πληιάδων γενόμην καὶ ἐγὼ μία, τῶν ποτε μήτηρ
<nonn. d. 3.333> θηλυτέρας ὠδῖνας ἔσω μαιώσατο κόλπου,
<nonn. d. 3.334> ἑπτάκις Εἰλείθυιαν ἐῇ καλέσασα λοχείῃ
<nonn. d. 3.335> κέντρον ἐλαφρίζουσαν ἀμοιβαίου τοκετοῖο
<nonn. d. 3.336> μάρτυς ἐγώ: πατέρων γὰρ ἀπόπροθι δώματα ναίω,
<nonn. d. 3.337> οὐ Στεροπήν, οὐ Μαῖαν ὁμόστολον, οὐδὲ Κελαινὼ
<nonn. d. 3.338> σύγγονον ἐγγὺς ἔχουσα συνέστιον: οὐδ' ἐνὶ κόλπῳ
<nonn. d. 3.339> γνωτῆς Τηϋγέτης Λακεδαίμονα δίξυγι παλμῷ
<nonn. d. 3.340> παιδοκόμῳ πήχυνα γεγηθότα κοῦρον ἀγοστῷ:
<nonn. d. 3.341> οὐ σχεδὸν ̓Αλκυόνης ὁρόω δόμον, οὐδὲ καὶ αὐτῆς
<nonn. d. 3.342> φθεγγομένης Μερόπης φρενοτερπέα μῦθον ἀκούω.
<nonn. d. 3.343> πρὸς δ' ἔτι καὶ τόδε μᾶλλον ὀδύρομαι: ἀρτιθαλὴς γὰρ
<nonn. d. 3.344> υἱὸς ἐμὸς λιπόπατρις, ὅτε χνόον ἔσχεν ἰούλων,
<nonn. d. 3.345> Δάρδανος ̓Ιδαίης μετανάσσατο κόλπον ἀρούρης,
<nonn. d. 3.346> καὶ φρυγίῳ Σιμόεντι θαλύσια δῶκε κομάων
<nonn. d. 3.347> Θυμβραίου ποταμοῖο πιὼν ἀλλότριον ὕδωρ:
<nonn. d. 3.348> καὶ Λιβύης παρὰ τέρμα πατὴρ ἐμὸς εἰσέτι κάμνει
<nonn. d. 3.349> ὤμοις θλιβομένοισι, γέρων κυρτούμενος ̓́Ατλας,
<nonn. d. 3.350> αἰθέρος ἐπτάμωνον ἀερτάζων κενεῶνα.
<nonn. d. 3.351> ἔμπης τόσσα παθοῦσα παρήγορον ἐλπίδα βόσκω
<nonn. d. 3.352> Ζηνὸς ὑποσχεσίῃσιν, ὅτι γνωτῇσι σὺν ἄλλαις
<nonn. d. 3.353> ἐκ χθονὸς ̓Ατλάντειον ἐλεύσομαι εἰς πόλον ἄστρων
<nonn. d. 3.354> οὐρανὸν οἶκον ἔχουσα, καὶ ἔσσομαι ἕβδομος ἀστήρ.
<nonn. d. 3.355> καὶ σὺ τεὰς πρήυνε μεληδόνας: ἀπροϊδὴς δὲ
<nonn. d. 3.356> εἰς σὲ βιοπλάγκτοιο τύχης στροφάλιγγα κυλίνδων
<nonn. d. 3.357> φρικτὸς ἀκινήτοιο μίτος σφρηγίσσατο Μοίρης:
<nonn. d. 3.358> τλῆθι φέρειν λιπόπατρις ἀκαμπέα δεσμὸν ἀνάγκης,
<nonn. d. 3.359> ἐσσομένων προκέλευθον ὑπέρτερον ἐλπίδα βόσκων,
<nonn. d. 3.360> εἰ γένος ἐρρίζωσε τεὸν πρωτόσπορος ̓Ιώ,
<nonn. d. 3.361> εἰ λάχες ἐκ Λιβύης Ποσιδήιον αἷμα γενέθλης:
<nonn. d. 3.362> μίμνε παρ' ὀθνείοις, ἅτε Δάρδανος, οἰκία ναίων,
<nonn. d. 3.363> ναιετάων ξένον ἄστυ, πατὴρ τεὸς ὥς περ ̓Αγήνωρ,
<nonn. d. 3.364> ὡς Δαναὸς γενετῆρος ἀδελφεός: ὅττι καὶ αὐτὸς
<nonn. d. 3.365> ἄλλος ἀνὴρ φερέοικος ἔχων γένος ἔνθεον ̓Ιοῦς,
<nonn. d. 3.366> αἰθέριον βλάστημα Διιπετές, οὔνομα Βύζας,
<nonn. d. 3.367> αὐτογόνου Νείλοιο πιὼν ἑπτάστομον ὕδωρ
<nonn. d. 3.368> γείτονα γαῖαν ἔνειμεν, ὅπῃ παρὰ Βόσπορον ἀκτὴν
<nonn. d. 3.369> ̓Ιναχίῃ δαμάλῃ πεπερημένον ἕλκεται ὕδωρ,
<nonn. d. 3.370> πᾶσι περικτιόνεσσι τιθεὶς φάος, ὁππότε κείνου
<nonn. d. 3.371> ἀκλινέος δόχμωσε μεμηνότος αὐχένα ταύρου.”
<nonn. d. 3.372> εἶπεν ̓Αγηνορίδαο κατευνάζουσα μερίμνας.
<nonn. d. 3.373> Ζεὺς δὲ πατὴρ προέηκε τανύπτερον υἱέα Μαίης
<nonn. d. 3.374> εἰς δόμον ̓Ηλέκτρης ταχὺν ἄγγελον, ὄφρά κε Κάδμῳ
<nonn. d. 3.375> ̔Αρμονίην ὀπάσειεν ἐς ἁρμονίην ὑμεναίων,
<nonn. d. 3.376> παρθένον οὐρανόθεν μετανάστιον, ἣν ̓Αφροδίτης
<nonn. d. 3.377> λαθριδίῃ φιλότητι γαμοκλόπος ἤροσεν ̓́Αρης:
<nonn. d. 3.378> καὶ βρέφος αἰδομένη κρυφίης αὐτάγγελον εὐνῆς
<nonn. d. 3.379> μήτηρ οὐκ ἀτίταλλεν, ἀπ' αἰθερίοιο δέ κόλπου
<nonn. d. 3.380> πήχεϊ κεκλιμένην ἐπιμάζιον ἤγαγε κούρην
<nonn. d. 3.381> εἰς δόμον ̓Ηλέκτρης μαιήιον, ἧς τόκον ̔͂Ωραι
<nonn. d. 3.382> ὑγρὸν ἐμαιώσαντο λεχωίδες, ἧς ἔτι πυκνοὶ
<nonn. d. 3.383> ἀργεννὴν σφριγόωντες ἀνέβλυον ἰκμάδα μαζοί:
<nonn. d. 3.384> δεξαμένη δὲ θύγατρα νόθην ἰσόζυγι θεσμῷ
<nonn. d. 3.385> σύγχρονον ̓Ημαθίωνος ἑνὶ ξυνώσατο μαζῷ
<nonn. d. 3.386> κούρην ἀρτιλόχευτον, ὁμοστόργῳ δὲ μενοινῇ
<nonn. d. 3.387> διχθαδίην θρεπτῆρι γονὴν κούφιζεν ἀγοστῷ.
<nonn. d. 3.388> ὡς δέ τις ἀγροτέρη διδυμητόκος ἔνδοθι λόχμης
<nonn. d. 3.389> λαχνήεσσα λέαινα γαλαξαίῃσιν ἐέρσαις
<nonn. d. 3.390> σκύμνοις ἀμφοτέροις διδυμάονας ἥρμοσε μαζοὺς
<nonn. d. 3.391> καὶ διδύμοις τεκέεσσι μεριζομένην πόρε θηλήν,
<nonn. d. 3.392> καὶ χρόα λιχμάζουσα καὶ ἄτριχον εἰσέτι δειρὴν
<nonn. d. 3.393> ἰσοτύποις κομιδῇσιν ἀνέτρεφεν ἥλικα φύτλην:
<nonn. d. 3.394> ὣς τότε παιδοκόμῳ φιλίῃ μαιώσατο θηλῇ
<nonn. d. 3.395> ἀρτιγόνων μεθέπουσα συνωρίδα δίζυγα τέκνων:
<nonn. d. 3.396> πολλάκι νήπιον υἷα συνέμπορον ἥλικι κούρῃ
<nonn. d. 3.397> πίονος ἔνθα καὶ ἔνθα μετάτροπον ἰκμάδι μαζοῦ
<nonn. d. 3.398> πεπταμένης πήχυνε φιλήτορι χειρὸς ἀγοστῷ:
<nonn. d. 3.399> γούνασι δ' ἄρσενα παῖδα συνίδρυε θήλεϊ κούρῃ,
<nonn. d. 3.400> μηρὸν ἐφαπλώσασα κεχηνότα γείτονι μηρῷ,
<nonn. d. 3.401> κόλπον ἀνευρύνουσα βαθυνομένοιο χιτῶνος:
<nonn. d. 3.402> καὶ τεκέων κλάζουσα μέλος θελκτήριον ὕπνου
<nonn. d. 3.403> ἀμφοτέρους εὕδοντας ἐκοίμισε μαιάδι τέχνῃ,
<nonn. d. 3.404> πῆχυν ὑποστορέσασα συνήορον αὐχένι παίδων,
<nonn. d. 3.405> καί σφισι λέκτρον ἔθηκεν ἐὸν γόνυ, διχθαδίῳ δὲ
<nonn. d. 3.406> φάρεος ἄκρον ἕλισσε διαιθύσσουσα προσώπῳ,
<nonn. d. 3.407> τέκνα καταψύχουσα, καὶ ἔσβεσε καύματος ὁρμὴν
<nonn. d. 3.408> ἀντίτυπον φύσημα χέων ποιητὸς ἀήτης.
<nonn. d. 3.409> ὄφρα μὲν ἕζετο Κάδμος ἐχέφρονος ἐγγὺς ἀνάσσης,
<nonn. d. 3.410> τόφρα λαθὼν πυλαωρὸν ἑῷ ληίστορι ταρσῷ
<nonn. d. 3.411> ἀπροϊδὴς ἀκίχητος ἐς οἰκίον ἤιεν ̔Ερμῆς
<nonn. d. 3.412> εἴκελος ἠιθέῳ: ῥοδέῳ δέ οἱ ἀμφὶ προσώπῳ
<nonn. d. 3.413> ἀσκεπέος κεχάλαστο παρήορος ὁλκὸς ἐθείρης
<nonn. d. 3.414> ἀμφιλαφής, στέψας δὲ νεότριχος ἄκρα παρειῆς
<nonn. d. 3.415> λεπτὸς ἀεξομένων ἐρυθαίνετο κύλος ἰούλων
<nonn. d. 3.416> ἀρτιφυὴς ἑκάτερθε περίδρομος: οἷα δὲ κῆρυξ
<nonn. d. 3.417> ἠθάδα ῥάβδον ἄειρεν: ἀθηήτῳ δὲ προσώπῳ
<nonn. d. 3.418> ἐκ κεφαλῆς νεφέεσσι κεκασμένος εἰς πόδας ἄκρους
<nonn. d. 3.419> πιαλέης ἐκίχησε πεπαυμένα δεῖπνα τραπέζης:
<nonn. d. 3.420> οὐδέ μιν ̓Ημαθίων σχεδὸν ἔδρακεν, οὐδὲ καὶ αὐτὴ
<nonn. d. 3.421> ̔Αρμονίη καὶ Κάδμος ὁμέστιος, οὐ χορὸς ἀνδρῶν
<nonn. d. 3.422> δούλιος: ̓Ηλέκτρῃ δὲ θεουδέι φαίνετο μούνῃ
<nonn. d. 3.423> ̔Ερμῆς ποικιλόμυθος: ἑλὼν δέ μιν εἰς μυχὸν οἴκου
<nonn. d. 3.424> ἀπροϊδὴς ὀάριζε καὶ ἀνδρομέῃ φάτο φωνῇ:
<nonn. d. 3.425> “Μητροκασιυνήτη, Διὸς εὐνέτι, χαῖρε, γυναικῶν
<nonn. d. 3.426> πασάων μετόπισθε μακαρτάτη, ὅττι Κρονίων
<nonn. d. 3.427> κοιρανίην κόσμοιο τεοῖς τεκέεσσι φυλάσσει,
<nonn. d. 3.428> καὶ χθονὸς ἄστεα πάντα κυβερνήσει σέο φύτλη,
<nonn. d. 3.429> ἕδνα τεῆς φιλότητος, ἐμῇ δ' ἅμα μητέρι Μαίῃ
<nonn. d. 3.430> ἄστρασιν ἑπταπόροισι συναστράψειας ̓Ολύμπῳ
<nonn. d. 3.431> σύνδρομος ̓Ηελίοιο, συναντέλλουσα Σελήνῃ.
<nonn. d. 3.432> εἰμὶ τεῆς, φιλότεκνε, γουῆς ἐμφύλιος ̔Ερμῆς,
<nonn. d. 3.433> ἄγγελος ἀθανάτων τανυαίπτερος, οὐρανόθεν δὲ
<nonn. d. 3.434> ξείνιος ὑψιμέδων με τεὸς προέηκεν ἀκοίτης
<nonn. d. 3.435> ἀμφὶ τεοῦ ξείνοιο θεουδέος: ἀλλὰ καὶ αὐτὴ
<nonn. d. 3.436> πείθεο σῷ Κρονίωνι, καὶ ̔Αρμονίην σέο κούρην
<nonn. d. 3.437> πέμπε μολεῖν ἀνάεδνον ὁμόστολον ἥλικι Κάδμῳ,
<nonn. d. 3.438> καὶ Διὶ μακάρεσσι χαρίζεο: τειρομένους γὰρ
<nonn. d. 3.439> ἀθανάτους ὁ ξεῖνος ὅλους ἐσάωσεν ἀείδων:
<nonn. d. 3.440> οὗτος ἀνὴρ μογέοντι τεῷ χραίσμησεν ἀκοίτῃ,
<nonn. d. 3.441> οὗτος ἀνὴρ ἐπέτασσεν ἐλεύθερον ἦμαρ ̓Ολύμπῳ.
<nonn. d. 3.442> μή σε τεὴ θέλξειε γόῳ φιλομήτορι κούρη:
<nonn. d. 3.443> ἀλλά μιν εἰς ὑμένσιον ἀλεξικάκῳ πόρε Κάδμῳ
<nonn. d. 3.444> πειθομένη Κρονίωνι καὶ ̓́Αρεϊ καὶ Κυθερείῃ.”
<nonn. d. 4.1> ὣς εἰπὼν ἐς ̓́Ολυμπον ἐύρραπις ἤιεν ̔Ερμῆς
<nonn. d. 4.2> αἰθύσσων πτερὰ κοῦφα, τιταινομένων δὲ πεδίλων
<nonn. d. 4.3> σύνδρομος ἠερίοισιν ἐρέσσετο ταρσὸς ἀήταις.
<nonn. d. 4.4> οὐδὲ γυνὴ Θρήισσα, κυβερνήτειρα Καβείρων,...
<nonn. d. 4.5> ἀλλὰ Διὸς σέβας εἶχε, καὶ ̓́Αρεος ἄζυγι κούρῃ
<nonn. d. 4.6> ὄρθια δινεύουσα νοήμοι δάκτυλα παλμῷ
<nonn. d. 4.7> ̔Αρμκονίην ἐκάλεσσε τύπῳ τεχυήμονι φωνῆς:
<nonn. d. 4.8> ἡ δὲ τιταινομένη βλεφάρων ἀντώτιον αἴγλην
<nonn. d. 4.9> ̓Ηλέκτρης ἀγέλαστον ἐδέρκετο κύκλον ὀπωπῆς,
<nonn. d. 4.10> καὶ βαθὺν ἀφράστοιο νεόσσυτον ὄγκον ἀνίης
<nonn. d. 4.11> σιγαλέαι κήρθκε ἐμκαντεύοντο παρειαί.
<nonn. d. 4.12> παγθενικὴ δ' ἀνέπαλτο καὶ ὡμάρτησε τεκούσῃ
<nonn. d. 4.13> εἰς δόμον αἰπύδμητον: ἀναπτύξασα δὲ μήτηρ
<nonn. d. 4.14> ἑπταμύχου θαλάμοιο πολυσφρήτιστον ὀχῆα
<nonn. d. 4.15> λάινον οὐδὸν ἄμειψε: φιλοστόργῳ δὲ μενοινῇ
<nonn. d. 4.16> ἄστατα ταρβαλέης ἐλελίζετο γούνατα νύμφης:
<nonn. d. 4.17> καὶ παλάμην ῥοδόπηχυν ἑῆς ἀνεκούφινσε κούρης
<nonn. d. 4.18> δραξαμένη παλάμῃ χιονώδεϊ: καὶ τάχα φαίης
<nonn. d. 4.19> ἥβην χειρὸς ἔχουσαν ἰδεῖν λευκώλενον ̔́Ηρην.
<nonn. d. 4.20> ἀλλ' ὅτε πορφυρέοισι πέδον στείβουσα πεδίλοις
<nonn. d. 4.21> λοίσθια μαρμαίροντος ἐδύσατο κύκλα μελάθρου,
<nonn. d. 4.22> παρθένον ἀχνυμένην ̓Ατλαντιὰς ἵδρθε νύμφη
<nonn. d. 4.23> εἰς θρόνον εὐποίητον: ἀμοιβαίῳ δὲ καὶ αὐτὴ
<nonn. d. 4.24> ἑζομένη στοιχηδὸν ἐπ' ἀργυροφεγγέι δίφρῳ
<nonn. d. 4.25> ἀγγελίην Κρονίωνος ἀπειθέι πέφραδε κούρῃ,
<nonn. d. 4.26> καί μιν πάντα δίδαξεν, ὅσα βροτοειδέι μορφῇ
<nonn. d. 4.27> ἀλλοφανὴς ἅτε κοῦρος ̓Ολύμπιος ἔννεπε κῆρυξ.
<nonn. d. 4.28> παρθενικὴ δ' ἀίουσα πολυπλάγκτους ὑμεναίους
<nonn. d. 4.29> καὶ πόσιν ἀστήρικτον, ὑπωρόφιον μετανάστην,
<nonn. d. 4.30> ξεῖνον ἔχειν ἀπέειπε, καὶ ἐκ Διὸς ὅσσα τοκῆος
<nonn. d. 4.31> ξεινοδόκος Κάδμοιο βοοσσόος ἔννεπεν ̓Ερμῆς:
<nonn. d. 4.32> καὶ πόσιν ἤθελε μᾶλλον ὁμόπτολιν, ὥς κεν ἀλύξῃ
<nonn. d. 4.33> συζυγίην φερέοκον ἀδωροδόκων ὑμεναίων:
<nonn. d. 4.34> καὶ παλάμῃ κρατέουσα κατηφέι χεῖρα τιθήνης
<nonn. d. 4.35> δάκρυαι μυδαλέη πολυξμεμφέα ῥήξατο φωνήν:
<nonn. d. 4.36> “Μῆτερ ἐμή, τί παθοῦσα τεὴν ἠρνήσαο κούρην;
<nonn. d. 4.37> οὕτωι σεῖο θύγατρα νεήλυδι φωτὶ συνάπτεις;
<nonn. d. 4.38> ποῖον ἐμοί ποτε δῶρον ὁ ναυτίλος ἐγγυαλίξει;
<nonn. d. 4.39> ἦ ῥά μοι ἕδνα γάμων πρυμνήσια νηὸς ὀπάσσει;
<nonn. d. 4.40> οὐκ ἐδάην, φιλότεκνε, τεὴν ὅτι παῖδα φυλάσσεις,
<nonn. d. 4.41> παρθενικὴν λιπόπατριν, ἀλήμονας εἰς ὑμεναίους.
<nonn. d. 4.42> ἄλλοι ἐμοὶ μνηστῆρες ἀρείονές εἰσι πολῖται:
<nonn. d. 4.43> τί χρέος ἦν ἀνάεδνον ἔχειν τινὰ γυμνὸν ἀκοίτην
<nonn. d. 4.44> ἀλλοδαπὸν περίφοιτον, ἀλυσκάζοντα τοκῆα;
<nonn. d. 4.45> ἀλλ', ἐρέεις, Κρονίωνι τεῷ χραίσμησεν ἀκοίτῃ:
<nonn. d. 4.46> πῶς Διὸς οὐ γέρας ἔσχεν ̓Ολύμπιον, εἴ περ ̓Ολύμπου,
<nonn. d. 4.47> ὡς ἐνέπεις, προμάχιζε, καὶ οὐ Διὸς εὐνετις ̔́Ηρη
<nonn. d. 4.48> Ζηνὸς ἀοσσητῆρι συνήρμοσε παρθένον ̔́Ηβην;
<nonn. d. 4.49> οὐ χατέει Κάδμονιο τεὸς πόσις ὑψιμέδων Ζεύς:
<nonn. d. 4.50> ἱλήκοι Κρονίδης: ἐψεύσατο θέσκελος ̔Ερμῆς
<nonn. d. 4.51> ἀμφὶ Διὸς γενετῆρος: ἐγὼ δ' οὐκ οἶδα πιθέσθαι,
<nonn. d. 4.52> εἰ λίπε θοῦρον ̓́Αρηα, κυβερνπητῆρα κυδοιμοῦ,
<nonn. d. 4.53> καὶ βροτόν ἄνδρα κάλεσσεν ἑοῦ συνάεθλον ἀγῶνος
<nonn. d. 4.54> ὁ κρατέων κόσμοιο καὶ αἰθέρος. ἆ μέγα θαῦμα,
<nonn. d. 4.55> τοσσατίους Τιρῆνας ἐνεκλήισσε βερέθρῳ,
<nonn. d. 4.56> καὶ Κάδμου χατέεσκεν, ὅπως ἕνα μοῦνον ὀλέσσῃ.
<nonn. d. 4.57> οἶδας ἐμῶν πατέρων διδυμάονα σύγγονον εὐνήν:
<nonn. d. 4.58> Ζεὺς προπάτωρ ἐμὸς ἔσχε κασιγνήτης λέχος ̔́Ηρης
<nonn. d. 4.59> θεσμὸν ἔχων θαλάμων ἐμφύλιον: ἀμφότεροι δὲ
<nonn. d. 4.60> ̓́Αρης καὶ Κυθέρεια, μιῆς ἐπιβήτορες εὐνῆς,
<nonn. d. 4.61> ̔Αρμονίης γενετῆρες, ἑνὸς γεγάασι τοκῆος,
<nonn. d. 4.62> δέμνιον ἀμφιέποντες ὁμόγνιον, ὤμοι ἀνάγκης:
<nonn. d. 4.63> γνωταὶ γνωτὸν ἔχουσιν, ἐγὼ λιπόπατριν ἀκοίτην.”
<nonn. d. 4.64> ὣς φαμένης ἀπένεψε γοήμονος ὄμβρον ὀπωπῆς
<nonn. d. 4.65> μήτηρ ἀσχαλόωσα: διχοστασίῃ δὲ μενοινῆς
<nonn. d. 4.66> ̔Αρμονίην ᾤκτερπε, Διὸς δ' ἀλέεινεν ἀπειλήν.
<nonn. d. 4.67> ἀλλὰ περισφίγξασα δέμας φρενοθελγέι κεστῷ
<nonn. d. 4.68> κερδαλέῳ ζωοτῆρι δολοφράδμων ̓Αφροδίτη,
<nonn. d. 4.69> καὶ χροῒ δυσαμένη φιλοτήσια φάρεα Πειθοῦς
<nonn. d. 4.70> ̔Αρμονίης εὔοδμον ἐδύσατο παρθενεῶνα:
<nonn. d. 4.71> καὶ τύπον οὐρανίοιο μεταλλάξασα προσώπου
<nonn. d. 4.72> Πεισινόῃ δέμας ἶσον ἐίσκετο γεῖτονι κούρῃ,
<nonn. d. 4.73> Κάδμον ἅ περ ποθέουσα, καὶ ὡς κρυθίῃ τινὶ νούσῳ
<nonn. d. 4.74> λεπταλέον πέμπουσα σέλας χλοάοντι προσώπῳ
<nonn. d. 4.75> ἀμφιπόλους ἔσσευε: παρεδριόωσα δὲ μούνῃ,
<nonn. d. 4.76> οἷά περ αἰδομένη, δολίην ἀνενείκατο φωνήν:
<nonn. d. 4.77> “̓Ολβίη, οἷον ἔχεις ἐνὶ δώμασι καλόν ἀλήτην,
<nonn. d. 4.78> οἷον ἔχεις μνηστῆρα, μακαρτάτη: οἷον ἀκοίτην
<nonn. d. 4.79> ὄψεαι ἱμερόεντα, τὸν οὐ λάχε παρθένος ἄλλη:
<nonn. d. 4.80> ἀτρεκὲς ̓Ασσυρίης ἀπὸ πατρίδος αἷμα κομίζει,
<nonn. d. 4.81> ἧχι ῥόος χαρίεντος ̓Αδώνιδος: ἱμερόεις γὰρ
<nonn. d. 4.82> ἐκ Λιβάνου νέος οὗτος, ὅπῃ Κυθέρεια χορεύει.
<nonn. d. 4.83> ἤλιτον: οὐ τάχα Κάδμον ἐπιχθονίη τέκε γαστήρ,
<nonn. d. 4.84> ἀλλὰ Διὸς γένος ἔσχεν, ἑὴν δ' ἐψεύσατο φύτλην.
<nonn. d. 4.85> οἶδα, πόθεν νέος οὗτος ̓Ολύμπιος: εἴ ποτε Μαίῃ
<nonn. d. 4.86> σύγγονον ̓Ηλέκτρην Τιτήνιος ἤροσεν ̓́Ατλας,
<nonn. d. 4.87> ̔Αρμονίῃ πόσις ἦλθεν ἀνεψιὸς ἄπτερος ̔Ερμῆς,
<nonn. d. 4.88> οὐδὲ μάτην Καδμῖλος ἀείδεται: οὐρανίην γὰρ
<nonn. d. 4.89> μορφὴν μοῦνον ἄμειψε καὶ εἰσέτι Κάδμος ἀκούει.
<nonn. d. 4.90> εἰ δὲ πέλει θεὸς ἄλλος ἔχων βροτοειδέα μορφήν,
<nonn. d. 4.91> ̓Ημαθίων τάχα Φοῖβον ἑῷ ξείνισσε μελάθρῳ.
<nonn. d. 4.92> παρθένε πασιμέλουσα, μακαρτέρη ἐσσὶ τεκούσης
<nonn. d. 4.93> εἰς πόθον, εἰς ὑμέναιον ̓Ολύμπιον: ἆ μέγα θαῦμα,
<nonn. d. 4.94> λάθριος ̓Ηλέκτρην νυμφεύσατο μητίετα Ζεύς,
<nonn. d. 4.95> ἀμφαδὸν ̔Αρμονίην μνηστεύεται αὐτὸς ̓Απόλλων:
<nonn. d. 4.96> ὀλβίη, ἣν ἐπόθησεν ἑκηβόλος: αἴθε καὶ αὐτῆς
<nonn. d. 4.97> Πεισινόης σπεύσειεν ἔχειν ὑμέναιον ̓Απόλλων:
<nonn. d. 4.98> οὐ μὲν ἐγώ ποτε Φοῖβον ἀναίνομαι, οἷά τε Δάφνη,
<nonn. d. 4.99> οὐ νόον ̔Αρμονίης μιμήσομαι: ἀλλὰ λιποῦσα
<nonn. d. 4.100> κλῆρον ἐμὸν καὶ δῶμα καὶ οὓς ποθέω γενετῆρας,
<nonn. d. 4.101> ἵξομαι ̓Απόλλωνι συνέμπορος εἰς ὑμεναίους.
<nonn. d. 4.102> μέμνημαί ποτε τοῖον ἐγὼ τύπον: ἡμετέρῳ γὰρ
<nonn. d. 4.103> εἰς δόμον ὀμφήεντα συνεσπομένη γενετῆρι
<nonn. d. 4.104> Πύθιον εἶδον ἄγαλμα, καὶ ὡς τεὸν εἶδον ἀλήτην,
<nonn. d. 4.105> ὠισάμην Φοίβοιο πάλιν βρέτας ἐνθάδε λεύσσειν.
<nonn. d. 4.106> ἀλλ' ἐρέεις, ὅτι Φοῖβος ἔχει χρυσαυγέα μίτρην:
<nonn. d. 4.107> χρύσεος ἔπλετο Κάδμος ὅλον δέμας: ἢν δ' ἐθελήσῃς,
<nonn. d. 4.108> δμῶας ἐμοὺς ἔχε πάντας ἀπείρονας, ἀντὶ δὲ κείνου
<nonn. d. 4.109> χρυσὸν ἐμὸν ξύμπαντα καὶ ἄργυρον ἐγγυαλίξω,
<nonn. d. 4.110> καὶ Τυρίης ὀπάσω βασιλήια πέπλα θαλάσσης
<nonn. d. 4.111> καὶ δόμον, ἢν ἐθέλῃς, πατρώιον: εἰ θέμις εἰπεῖν,
<nonn. d. 4.112> δέχνυσο καὶ γενέτην καὶ μητέρα, δέχνυσο πάσας
<nonn. d. 4.113> ἀμφιπόλους, καὶ μοῦνον ἐμοὶ πόρε τοῦτον ἀκοίτην.
<nonn. d. 4.114> παρθένε, τί τρομέεις; σὺ μὲν εἴαρι ποντοπορήσεις
<nonn. d. 4.115> στεινὸν ὕδωρ πλώουσα, σὺν ἱμερόεντι δὲ Κάδμῳ
<nonn. d. 4.116> ὠκεανὸν περίμετρον ἐγὼ κατὰ χεῖμα περήσω.
<nonn. d. 4.117> μὴ τρομέοις ἁλὸς οἶδμα βαρύβρομον, ὅττι σαώσει
<nonn. d. 4.118> εἰν ἁλὶ φόρτον ̓́Ερωτος ἁλὸς θυγάτηρ ̓Αφροδίτη.
<nonn. d. 4.119> παρθένε, Κάδμον ἔχεις, μὴ δίζεο θῶκον ̓Ολύμπου.
<nonn. d. 4.120> οὐ ποθέω στίλβουσαν ̓Ερυθραίην λίθον ̓Ινδῶν,
<nonn. d. 4.121> οὐ φυτὸν ̔Εσπερίδων παγχρύσεον, οὐδέ με τέρπει
<nonn. d. 4.122> ̔Ηλιάδων ἤλεκτρον, ὅσον μία νυκτὸς ὀμίχλη,
<nonn. d. 4.123> τῇ ἔνι Πεισινόην προσπτύξεται οὗτος ἀλήτης.
<nonn. d. 4.124> εἰ δὲ γένος μεθέπεις ἐξ ̓́Αρεος, ἐξ ̓Αφροδίτης,
<nonn. d. 4.125> σοὶ γάμον ἄξιον εὗρε γάμων ταμίη σέο μήτηρ.
<nonn. d. 4.126> οὔ ποτε τηλίκον ἄνθος ἐσέδρακον: αὐτόματον γὰρ
<nonn. d. 4.127> εἰαρινὸν δώρημα φύσις δωρήσατο Κάδμῳ:
<nonn. d. 4.128> εἶδον ἐγὼ παλάμην ῥοδοδάκτυλον, εἶδον ὀπωπὴν
<nonn. d. 4.129> ἡδὺ μέλι στάζουσαν: ἐρωτοτόκου δὲ προσώπου
<nonn. d. 4.130> ὡς ῥόδα φοινίσσουσι παρηίδες, ἀκροφαῆ δὲ
<nonn. d. 4.131> δίχροα χιονέων ἀμαρύσσεται ἴχνια ταρσῶν
<nonn. d. 4.132> μεσσόθι πορφύροντα, καὶ ὡς κρίνον εἰσὶν ἀγοστοί.
<nonn. d. 4.133> καλλείψω πλοκαμῖδας, ὅπως μὴ Φοῖβον ὀρίνω
<nonn. d. 4.134> χροιῇ ὀνειδίζουσα Θεραπναίης ὑακίνθου.
<nonn. d. 4.135> εἴ ποτε δινεύων φρενοτερπέα κύκλον ὀπωπῆς
<nonn. d. 4.136> ὀφθαλμοὺς ἐλέλιζεν, ὅλη σελάγιζε Σελήνη
<nonn. d. 4.137> φέγγεϊ μαρμαίροντι, καὶ εἴ ποτε βόστρυχα σείσας
<nonn. d. 4.138> αὐχένα γυμνὸν ἔθηκεν, ἐφαίνετο Φωσφόρος ἀστήρ.
<nonn. d. 4.139> χείλεα σιγήσαιμι: τὸ δὲ στόμα, πορθμὸν ̓Ερώτων,
<nonn. d. 4.140> πειθὼ ναιετάουσα χέει μελιηδέα φωνήν,
<nonn. d. 4.141> καὶ Χάριτες μεθέπουσιν ὅλον δέμας: ἄκρα δὲ χειρῶν
<nonn. d. 4.142> αἰδέομαι κρίνειν, ἵνα μὴ γάλα λευκὸν ἐλέγξω:
<nonn. d. 4.143> δέχνυσο δειλαίην με συνέστιον: ἠιθέου δὲ
<nonn. d. 4.144> δεξιτερῆς ψαύουσα καὶ ἀμφαφόωσα χιτῶνα
<nonn. d. 4.145> κρυπταδίης εὕροιμι παρήγορα φάρμακα νούσου:
<nonn. d. 4.146> αὐχένα γυμνὸν ἴδοιμι καὶ ἑζομένοιο πιέσσω
<nonn. d. 4.147> δάκτυλον ὡς ἀέκουσα, καὶ ἡμετέρου διὰ κόλπου
<nonn. d. 4.148> τεθναίην ὅτε μοῦνον ἀφειδέα χεῖρα χαλάσσας
<nonn. d. 4.149> ἀμφοτέρων θλίψειεν ἐλεύθερον ἄντυγα μαζῶν,
<nonn. d. 4.150> χείλεσιν ἡμετέρουσι μεμυκότα χείλεα πήξας,
<nonn. d. 4.151> τέρπων ἀκροτάτοισι φιλήμασιν: ἠίθεον δὲ
<nonn. d. 4.152> εἰσέτι πηχύνουσα καὶ εἰς ̓Αχέροντα περήσω
<nonn. d. 4.153> αὐτομάτη, γλυκερὸν δὲ πολυκλαύτῳ παρὰ Λήθῃ
<nonn. d. 4.154> λέξω καὶ φθιμένοισιν ἐμὸν μόρον, ὥς κεν ἐγείρω
<nonn. d. 4.155> οἶκτον ὁμοῦ καὶ ζῆλον ἀθελγέι Περσεφονείῃ:
<nonn. d. 4.156> καὶ Χαρίτων πνείοντα φιλήματα κεῖνα διδάξω
<nonn. d. 4.157> θηλυτέρας δυσέρωτας, ὅσας κτάνεν ἱμερόεν πῦρ,
<nonn. d. 4.158> καὶ νέκυας τελέσω ζηλήμονας, εἰ παρὰ Λήθῃ
<nonn. d. 4.159> εἰς Παφίην μετὰ πότμον ἔτι φθονέουσι γυναῖκες.
<nonn. d. 4.160> ἕσπομαι, ἢν ἐθέλῃς, καὶ ὁμόστολος, οὐ τρομέω δὲ
<nonn. d. 4.161> πλαγκτοσύνην ἀδίδακτον. ἀμείλιχε, γίνεο Κάδμου
<nonn. d. 4.162> κουριδίη παράκοιτις: ἐγὼ θαλαμηπόλος εἴην
<nonn. d. 4.163> ἀμφοτέροις θεράπαινα, καὶ ̔Αρμονίῃ καὶ ἀκοίτῃ.
<nonn. d. 4.164> ἀλλὰ πάλιν τρομέω σε, καὶ εἰ κρύπτειν μενεαίνεις,
<nonn. d. 4.165> μή ποτέ σοι διὰ λέκτρα χόλον καὶ ζῆλον ἐγείρω,
<nonn. d. 4.166> ὅττι, θεά περ ἐοῦσα καὶ αἰθέρος ὄρχαμος, ̔́Ηρη
<nonn. d. 4.167> Ζηνὸς ἐπιχθονίῃσι νόθαις ἀλόχοισι μεγαίρει:
<nonn. d. 4.168> Εὐρώπῃ κεχόλωτο καὶ ἤκαχεν ἄστατον ̓Ιώ:
<nonn. d. 4.169> οὐδὲ θεὰς μεθέηκε: χολωομένης δὲ τεκούσης
<nonn. d. 4.170> ἤλασεν ὠδίνουσαν ̓́Αρης ἐγκύμονα Λητώ.
<nonn. d. 4.171> εἰ μὴ ζῆλος ἔχει σε, πόθων ἵνα φάρμακον εὕρω,
<nonn. d. 4.172> εἰς μίαν ἠριγένειαν ἐμοὶ πόρε τοῦτον ἀκοίτην,
<nonn. d. 4.173> ναί, λίτομαι, καὶ νυκτὸς ἕνα δρόμον: εἰ δὲ μεγαίρεις,
<nonn. d. 4.174> χειρὶ τεῇ με δάιξον, ὅπως ἄμπαυμα νοήσω
<nonn. d. 4.175> τηλίκον ἀπρήυντον ἀεὶ κατὰ νύκτα καὶ ἠῶ
<nonn. d. 4.176> ἐνδόμυχον μεθέπουσα περὶ φρένα βοσκόμενον πῦρ.”
<nonn. d. 4.177> εἶπε, καὶ ̔Αρμονίην φυγοδέμνιον ἤλασε κεστῷ
<nonn. d. 4.178> εἰς πλόον οἰστρήσασα πόθῳ πειθήμονα κούρην.
<nonn. d. 4.179> ἡ δὲ μεταστρέψασα νόον διδυμάονι βουλῇ
<nonn. d. 4.180> ξεῖνον ἔχειν μενέαινε καὶ ἤθελε πατρίδα ναίειν,
<nonn. d. 4.181> καί τινα μῦθον ἔειπεν ἱμασσομένη νόον οἴστρῳ:
<nonn. d. 4.182> “̓́Ωμοι, τίς μετάμειψεν ἐμὴν φρένα; σώζεο, πάτρη,
<nonn. d. 4.183> χαίροις, ̓Ημαθίων καὶ πᾶς δόμος: ἄντρα Καβείρων,
<nonn. d. 4.184> χαίρετε, καὶ σκοπιαὶ Κορυβαντίδες: οὐκέτι λεύσσω
<nonn. d. 4.185> μητρῴης ̔Εκάτης νυχίην θιασώδεα πεύκην.
<nonn. d. 4.186> σώζεο, παρθενίη, νυμφεύομαι ἡδέι Κάδμῳ:
<nonn. d. 4.187> ̓́Αρτεμι, μὴ νεμέσα, χαροπῆς ἁλὸς οἶδμα περήσω.
<nonn. d. 4.188> ἀλλ' ἐρέεις, ὅτι πόντος ἀμείλιχος: οὐκ ἀλεγίζω
<nonn. d. 4.189> μαινομένου ῥοθίοιο, συνολλυμένους δὲ δεχέσθω
<nonn. d. 4.190> ̔Αρμονίην καὶ Κάδμον ἐμὸν μητρώιον ὕδωρ.
<nonn. d. 4.191> ἕσπομαι ἡβητῆρι γάμους βοόωσα θεάων:
<nonn. d. 4.192> εἰ μὲν ἐς ἀντολίην με φέρει πλώουσαν ἀκοίτης,
<nonn. d. 4.193> ἵμερον ̓Ωρίωνος ἐς ̓Ηριγένειαν ἐνίψω,
<nonn. d. 4.194> καὶ Κεφάλου θαλάμων μιμνήσκομαι: εἰ δέ ποτ' ἔλθω
<nonn. d. 4.195> εἰς δύσιν ἀχλυόεσσαν, ἐπ' ̓Ενδυμίωνι καὶ αὐτὴ
<nonn. d. 4.196> Λατμιὰς ἶσα παθοῦσα παρηγορέει με Σελήνη.”
<nonn. d. 4.197> τοῖα νοοπλανέεσσι μεληδόσιν ἤπυε κούρη
<nonn. d. 4.198> ἄσχετος ἱμερόεντι δαϊζομένη νόον οἴστρῳ:
<nonn. d. 4.199> καὶ κινυρῇ ῥαθάμιγγι διαινομένοιο προσώπου
<nonn. d. 4.200> ̓Ηλέκτρης κύσε χεῖρα καὶ ὄμματα καὶ πόδας ἄκρους
<nonn. d. 4.201> καὶ κεφαλὴν καὶ στέρνα, καὶ ̓Ημαθίωνος ὀπωπὴν
<nonn. d. 4.202> χείλεσιν αἰδομένοισι, κασιγνήτου περ ἐόντος,
<nonn. d. 4.203> πάσας δ' ἀμφιπόλους ἠγκάζετο: μυρομένη δὲ
<nonn. d. 4.204> τυκτὰ πολυγλυφέων ἠσπάσσατο κύκλα θυράων
<nonn. d. 4.205> ἄπνοα καὶ κλιντῆρα καὶ ἕρκεα παρθενεῶνος:
<nonn. d. 4.206> πατρῴην δὲ λαβοῦσα κόνιν προσπτύξατο κούρη.
<nonn. d. 4.207> καὶ τότε χειρὸς ἔχουσα θεῶν ὑπὸ μάρτυρι πομπῇ
<nonn. d. 4.208> ̔Αρμονίην ἀνάεδνον ὀφειλομένην φέρε Κάδμῳ
<nonn. d. 4.209> ̓Ηλέκτρη, χυτὸν ὄμβρον ἀποσμήξασα προσώπου.
<nonn. d. 4.210> Κυπριδίην δὲ θύγατρα λαβὼν ἠῷος ὁδίτης
<nonn. d. 4.211> γρηὶ σὺν ἀμφιπόλῳ λίπε δώματα, δῶρον ἀνάσσης
<nonn. d. 4.212> λάτριν ἔχων πομπῆα δι' ἄστεος ἄχρι θαλάσσης.
<nonn. d. 4.213> παρθενικὴν δ' ὁρόωσα παρ' ᾐόνας ὑψόθι πόντου
<nonn. d. 4.214> ξείνῳ ἐφεσπομένην, φλογερῇ ζείουσαν ἀνάγκῃ,
<nonn. d. 4.215> Κύπριδι μεμφομένη φιλοκέρτομος ἴαχε Μήνη:
<nonn. d. 4.216> “Κύπρι, καὶ εἰς σέο τέκνα κορύσσεαι, οὐδὲ καὶ αὐτῆς
<nonn. d. 4.217> ὑμετέρης ὠδῖνος ἐφείσατο κέντρον ̓Ερώτων;
<nonn. d. 4.218> ἥν τέκες, οὐκ ἐλέαιρες, ἀμείλιχε; καὶ τίνα κούρην
<nonn. d. 4.219> οἰκτείρεις ἑτέρην, ὅτε σὸν γένος εἰς πόθον ἕλκεις;
<nonn. d. 4.220> πλάζεο καὶ σύ, φίλη: Παφίης τέκος εἰπὲ τεκούσῃ:
<nonn. d. 4.221> ̔κερτομέει Φαέθων σε, καὶ αἰσχύνει με Σελήνη.̓
<nonn. d. 4.222> ̔Αρμονίη, λιπόπατρι δυσίμερε, κάλλιπε Μήνῃ
<nonn. d. 4.223> νυμφίον ̓Ενδυμίωνα, καὶ ἄμφεπε Κάδμον ἀλήτην,
<nonn. d. 4.224> τλῆθι φέρειν πόνον ἶσον, ἐρωτοτόκῳ δὲ μερίμνῃ
<nonn. d. 4.225> μνώεο καὶ σὺ καμοῦσα ποθοβλήτοιο Σελήνης.”
<nonn. d. 4.226> ὣς φαμένης ἑτάρους ὑπὲρ ᾐόνα Κάδμος ἐπείγων
<nonn. d. 4.227> ὁλκάδος ἰθυπόροιο παλίμπορα πείσματα λύσας
<nonn. d. 4.228> εἰαρινῷ κόλπωσεν ἀχείμονι λαῖφος ἀήτῃ:
<nonn. d. 4.229> διχθαδίους δὲ κάλωας ἐφαψάμενός τινι γόμφῳ
<nonn. d. 4.230> δουροπαγές πόμπευε δι' οἴδματος ἅρμα θαλάσσης,
<nonn. d. 4.231> ἰσάζων ἑκάτερθε νεὼς πόδας, οἷα δὲ Φοῖνιξ,
<nonn. d. 4.232> ναυτιλίης νοέων πατρώιον ἠθάδα τέχνην,
<nonn. d. 4.233> πηδαλίῳ παρέμιμνεν: ἐπὶ πρύμνῃ δὲ καὶ αὐτὴν
<nonn. d. 4.234> ̔Αρμονίην ἄψαυστον ὁμόπλοον ἵδρυε κούρην
<nonn. d. 4.235> νηὸς ἰδὼν ξείνὁ??̓ς ἐπιβήτορας, οὓς τότε ναῦται
<nonn. d. 4.236> μισθοφόρους ἐδέχοντο. καὶ ἠρέμα σύμπλοος ἀνὴρ
<nonn. d. 4.237> ἀμφοτέρους ὁρόων ἐκεράσσατο θαύματι φωνήν:
<nonn. d. 4.238> “Αὐτὸς ̓́Ερως πέλεν οὗτος ὁ ναυτίλος: οὐ νέμεσις γὰρ
<nonn. d. 4.239> υἷα τεκεῖν πλωτῆρα θαλασσαίην ̓Αφροδίτην:
<nonn. d. 4.240> ἀλλὰ βέλος καὶ τόξον ἔχει καὶ πυρσὸν ἀείρει
<nonn. d. 4.241> βαιὸς ̓́Ερως πτερύγεσσι κεκασμένος: εἰσορόω δὲ
<nonn. d. 4.242> ὁλκάδα Σιδονίην. Δολόεις τάχα φώριος ̓́Αρης
<nonn. d. 4.243> ἕζεται ἐν πρύμνῃσιν ἔσω Λιβάνοιο κομίζων
<nonn. d. 4.244> ἑσπερίην πλώουσαν ἀπὸ Θρῄκης ̓Αφροδίτην.
<nonn. d. 4.245> ἵλαθι, μῆτερ ̓́Ερωτος, ἀκυμάντῳ δὲ γαλήνῃ
<nonn. d. 4.246> πέμπέ μοι ἴκμενον οὖρον ἀχείμονι μητρὶ θαλάσσῃ.”
<nonn. d. 4.247> τοῖον ἔπος λαθραῖον ὁμόπλοος ἔννεπεν ἀνὴρ
<nonn. d. 4.248> λοξὸς ἐς ̔Αρμονίην ἀντώπιον ὄμμα τιταίνων.
<nonn. d. 4.249> καὶ πλόον ἤνυσε Κάδμος ἐς ̔Ελλάδα, Φοιβάδος ὀμφῆς
<nonn. d. 4.250> οἶστρον ἔχων πραπίδεσσι, Διὸς δέ οἱ αἰὲν ἐπείγων
<nonn. d. 4.251> ἔνθεος ἀπλανέεσσιν ἐπέτρεχε μῦθος ἀκουαῖς.
<nonn. d. 4.252> ἔνθα Πανελλήνεσσι νεώτερα δῶρα τιταίνων
<nonn. d. 4.253> ἀρχεκάκου Δαναοῖο φερέσβιον ἔκρυφε τέχνην,
<nonn. d. 4.254> ὑδροφόρου Δαναοῖο: τί γὰρ πλέον εὗρεν ̓Αχαιοῖς,
<nonn. d. 4.255> εἴ ποτε χαλκείῃσι πεδοσκαφέεσσι μακέλλαις
<nonn. d. 4.256> χάσματος οὐδαίοιο χυτὸν κενεῶνα κολάψας
<nonn. d. 4.257> δίψιον ̓́Αργος ἔπαυσε, κονιομένοις δὲ πολίταις
<nonn. d. 4.258> ὑγρὰ ποδῶν ἐπίβαθρα πόρεν, ξεινήιον ὕδωρ,
<nonn. d. 4.259> ἐκ βυθίων λαγόνων ὀλίγον ῥόον; αὐτὰρ ὁ πάσῃ
<nonn. d. 4.260> ̔Ελλάδι φωνήεντα καὶ ἔμφρονα δῶρα κομίζων
<nonn. d. 4.261> γλώσσης ὄργανα τεῦξεν ὁμόθροα, συμφυέος δὲ
<nonn. d. 4.262> ἁρμονίης στοιχηδὸν ἐς ἄζυγα σύζυγα μίξας
<nonn. d. 4.263> γραπτὸν ἀσιγήτοιο τύπον τορνώσατο σιγῆς,
<nonn. d. 4.264> πάτρια θεσπεσίης δεδαημένος ὄργια τέχνης,
<nonn. d. 4.265> Αἰγυπτίης σοφίης μετανάστιος, ἦμος ̓Αγήνωρ
<nonn. d. 4.266> Μέμφιδος ἐνναέτης ἑκατόμπυλον ᾤκισε Θήβην:
<nonn. d. 4.267> καί, ζαθέων ἄρρητον ἀμελγόμενος γάλα βίβλων,
<nonn. d. 4.268> χειρὸς ὀπισθοπόροιο χαράγματα λοξὰ χαράσσων
<nonn. d. 4.269> ἔγραφεν ἀγκύλα κύκλα: καὶ Αἰγυπτίου Διονύσου
<nonn. d. 4.270> εὔια φοιτητῆρος ̓Οσίριδος ὄργια φαίνων
<nonn. d. 4.271> μύστιδος ἐννυχίας τελετὰς ἐδιδάσκετο τέχνης,
<nonn. d. 4.272> καὶ κρυφίῃ μάγον ὕμνον ἀνέκλαγε θυιάδι φωνῇ
<nonn. d. 4.273> λεπτὸν ἔχων ὀλόλυγμα: λιθοξοάνοιο δὲ νηοῦ
<nonn. d. 4.274> γλυπτὰ βαθυνομένῳ κεχαραγμένα δαίδαλα τοίχῳ
<nonn. d. 4.275> κουρίζων δεδάηκε: πολυφράστῳ δὲ μενοινῇ
<nonn. d. 4.276> μετρήσας φλογόεσσαν ἀνηρίθμων ἴτυν ἄστρων
<nonn. d. 4.277> καὶ δρόμον ̓Ηελίοιο μαθὼν καὶ μέτρον ἀρούρης,
<nonn. d. 4.278> χειρὸς ἐυστροφάλιγγος ὁμόπλοκα δάκτυλα κάμψας,
<nonn. d. 4.279> ἄστατα κύκλα νόησε παλιννόστοιο Σελήνης,
<nonn. d. 4.280> πῶς τρισσαῖς ἑλίκεσσι μετάτροπον εἶδος ἀμείβει,
<nonn. d. 4.281> ἀρτιφαής, διχόμηνις, ὅλῳ στίλβουσα προσώπῳ,
<nonn. d. 4.282> πῶς δὲ συναπτομένη καὶ ἀπόρρυτος ἄρσενι πυρσῷ
<nonn. d. 4.283> ἠελίου γενετῆρος ἀμήτορι τίκτεται αἴγλῃ,
<nonn. d. 4.284> πατρὸς ὑποκλέπτουσα παλιμφυὲς αὐτόγονον πῦρ.
<nonn. d. 4.285> τοῖος ἔην: καὶ κραιπνὸς ̓Αχαιίδος ἄστεα βαίνων
<nonn. d. 4.286> ναυτιλίην μεθέηκε: σὸν ̔Αρμονίῃ δὲ κομίζων
<nonn. d. 4.287> ἑσμὸν ἁλιπλανέων ἑτάρων χερσαῖον ὁδίτην
<nonn. d. 4.288> ἅρμασιν ἱππείοισι καὶ ἀχθοφόροισιν ἁμάξαις
<nonn. d. 4.289> μαντῴοις ἀδύτοισιν ἐπέστιχεν: ἔνθα κιχήσας
<nonn. d. 4.290> Δελφὸν ἀσιγήτοιο μεσόμφαλον ἄξονα Πυθοῦς
<nonn. d. 4.291> μαντοσύνην ἐρέεινε, καὶ ἔμφρονα Πύθιος ἄξων
<nonn. d. 4.292> κυκλόθεν αὐτοβόητος ἐθέσπισε κοιλάδι φωνῇ:
<nonn. d. 4.293> “Κάδμε, μάτην, περίφοιτε, πολυπλανὲς ἴχνος ἑλίσσεις:
<nonn. d. 4.294> μαστεύεις τινὰ ταῦρον, ὃν οὐ βοέη τέκε γαστήρ,
<nonn. d. 4.295> μαστεύεις τινὰ ταῦρον, ὃν οὐ βροτὸς οἶδε κιχῆσαι:
<nonn. d. 4.296> ̓Ασσυρίην ἀπόειπε, τεῆς δ' ἡγήτορα πομπῆς
<nonn. d. 4.297> ἄμφεπε βοῦν χθονίην, μὴ δίζεο ταῦρον ̓Ολύμπου:
<nonn. d. 4.298> νυμφίον Εὐρώπης οὐ βουκόλος οἶδεν ἐλαύνειν:
<nonn. d. 4.299> οὐ νομόν, οὐ λειμῶνα μετέρχεται, οὔ τινι κέντρῳ
<nonn. d. 4.300> πείθεται, οὐ μάστιγι κελεύεται: οἶδεν ἀείρειν
<nonn. d. 4.301> Κύπριδος ἁβρὰ λέπαδνα καὶ οὐ ζυγόδεσμον ἀρότρων,
<nonn. d. 4.302> αὐχένα μοῦνον ̓́Ερωτι καὶ οὐ Δήμητρι τιταίνει.
<nonn. d. 4.303> ἀλλὰ πόθον Τυρίοιο τεοῦ γενετῆρος ἐάσας
<nonn. d. 4.304> μίμνε παρ' ἀλλοδαποῖσι, καὶ Αἰγυπτίης σέο Θήβης
<nonn. d. 4.305> πατρίδος ἄστυ πόλισσον ἐπώνυμον, ἧχι πεσοῦσα
<nonn. d. 4.306> εὐνήσει βαρύγουνον ἑὸν πόδα δαιμονίη βοῦς.”
<nonn. d. 4.307> ὣς φάμενος τριπόδων ἐπεκοίμισε θυιάδα φωνήν,
<nonn. d. 4.308> καὶ ῥία Παρνησσοῖο τινάσσετο Φοιβάδος ἠχοῦς
<nonn. d. 4.309> γείτονος εἰσαΐοντα, καὶ ὀμφήεντι ῥεέθρῳ
<nonn. d. 4.310> Κασταλίης πάφλαζε νοήμονος ἔνθεον ὕδωρ.
<nonn. d. 4.311> εἶπε θεός: καὶ Κάδμος ἐχάζετο καὶ παρὰ νηῷ
<nonn. d. 4.312> βοῦν ἴδε, νισσομένῃ δὲ συνέστιχεν: ἑσπόμενοι δὲ
<nonn. d. 4.313> ἀνέρες ἀπλάγκτοιο βοὸς βραδυπειθέι χηλῇ
<nonn. d. 4.314> φειδομένην ἰσόμετρον ἐποιήσαντο πορείην
<nonn. d. 4.315> ὀτρηροὶ θεράποντες: ὅθεν τότε Κάδμος ὁδεύων
<nonn. d. 4.316> ἱερὸν ἔδρακε χῶρον ἐπόψιον, ἧχι νοήσας
<nonn. d. 4.317> Πύθιος ἐννεάκυκλον ὀρειάδος ὁλκὸν ἀκάνθης
<nonn. d. 4.318> εὔνασε Κιρραίης θανατηφόρον ἰὸν ἐχίδνης.
<nonn. d. 4.319> Παρνησσοῦ δὲ κάρηνα λιπὼν μετανάστιος ἀνὴρ
<nonn. d. 4.320> Δαυλίδος ἔστιχεν οὖδας ὁμούριον, ἔνθεν ἀκούω
<nonn. d. 4.321> σιγαλέης λάλον εἷμα δυσηλακάτου Φιλομήλης,
<nonn. d. 4.322> Τηρεὺς ἣν ἐμίαινεν, ὅτε ζυγίη φύγεν ̔́Ηρη
<nonn. d. 4.323> συζυγίην ἀχόρευτον ὀρεσσαύλων ὑμεναίων,
<nonn. d. 4.324> κούρη δ' ἀστορέεσσιν ἐπεστενάχιζε χαμεύναις
<nonn. d. 4.325> εἰνοδίου θαλάμοιο, λιπογλώσσοιο δὲ κούρης
<nonn. d. 4.326> μυρομένης Θρήισσαν ἀναγκαίην ̓Αφροδίτην
<nonn. d. 4.327> δάκρυσι μιμηλοῖσι λιπόθροος ἔστενεν ̓Ηχώ,
<nonn. d. 4.328> παρθενικὴν φυγόδεμνον ὀδυρομένη Φιλομήλην,
<nonn. d. 4.329> ὁππότε φοινήεντι μεμιγμένον αἵματος ὁλκῷ
<nonn. d. 4.330> γλώσσης ἀρτιτόμοιο συνέβλυεν αἷμα κορείης:
<nonn. d. 4.331> καὶ Τιτυοῦ πόλιν εἶδεν, ὅπῃ θρασὺς υἱὸς ̓Αρούρης
<nonn. d. 4.332> ἄλσεα καλλιπέτηλα διαστείχων Πανοπῆος
<nonn. d. 4.333> ἁγνὰ βιαζομένης ἀνεσείρασε φάρεα Λητοῦς:
<nonn. d. 4.334> καὶ ποδὸς ἴχνος ἔθηκε Ταναγραίῳ κενεῶνι,
<nonn. d. 4.335> ἐκ δὲ Κορωνείης ̔Αλιάρτιον οὖδας ἀμείβων
<nonn. d. 4.336> Θεσπιέων τε πόληα βαθυκνήμους τε Πλαταιὰς
<nonn. d. 4.337> ̓Αονίης σχεδὸν ἦλθε πέδον Βοιωτὸν ὁδεύων,
<nonn. d. 4.338> ἧχί ποτ' ̓Ωρίωνα, δυσίμερον υἱέα γαίης,
<nonn. d. 4.339> σκορπίος, ἀστόργοιο βοηθόος ἰοχεαίρης,
<nonn. d. 4.340> τηλίκον ἐπρήνιξεν, ἀνυμφεύτοιο θεαίνης
<nonn. d. 4.341> ἀκροτάτην ἔτι πέζαν ἀναστείλαντα χιτῶνος,
<nonn. d. 4.342> ὁ βραδὺς ἑρπύζων, χθόνιον τέρας, ἀντιβίου δὲ
<nonn. d. 4.343> ταρσὰ χαλαζήεντι τυχὼν ἐχαράξατο κέντρῳ.
<nonn. d. 4.344> καὶ γαίης ἐπέβη Χαιρωνίδος, ἔνθα κονίην
<nonn. d. 4.345> ἀργυφέην τέμνουσα βοὸς λευκαίνετο χηλή,
<nonn. d. 4.346> καὶ κραναῆς μεθέπων πολυκαμπέα κύκλα πορείης
<nonn. d. 4.347> λευκὰ κονιομένων ἀπεσείσατο λύματα ταρσῶν.
<nonn. d. 4.348> καὶ βοὸς ὀμφήεσσα χαμευνάδος ὤκλασε χηλὴ
<nonn. d. 4.349> ἄστεος ἐσσομένοιο προάγγελος. ἀλλ' ὅτε Κάδμῳ
<nonn. d. 4.350> Πύθιον οὐδαίης ἐτελείετο θέσφατον ἠχοῦς,
<nonn. d. 4.351> βοῦν ἱερὴν θυόεντι διαστήσας παρὰ βωμῷ
<nonn. d. 4.352> δίζετο πηγαίων ὑδάτων χύσιν, ὄφρα καθήρῃ
<nonn. d. 4.353> μαντιπόλους ἕο χεῖρας, ἐπισπείσῃ δὲ θυηλαῖς
<nonn. d. 4.354> ἁγνὸν ὕδωρ: οὔ πω γὰρ ἐν οἰνοφύτοισιν ἀλωαῖς
<nonn. d. 4.355> ἁβρὸς ἀεξομένης ἀνεφαίνετο καρπὸς ὀπώρης.
<nonn. d. 4.356> καὶ πόδας ἐστήριξε δρακοντοβότῳ παρὰ Δίρκῃ:
<nonn. d. 4.357> στῆ δὲ ταφών, ὅθι λοξὰ φανεὶς ὀφιώδεϊ δεσμῷ
<nonn. d. 4.358> ̓́Αρεος αἰολόνωτος ὄφις μιτρώσατο πηγήν,
<nonn. d. 4.359> καὶ στρατὸν ἐπτοίησεν, ὅσος πολὺς ἕσπετο Κάδμῳ:
<nonn. d. 4.360> τὸν μὲν ὑπὸ στέρνοισι δακὼν χαροποῖσι γενείοις,
<nonn. d. 4.361> τὸν δὲ δαφοινήεντι τυχὼν ἐχάραξεν ὀδόντι,
<nonn. d. 4.362> ἄλλου μαρναμένοιο βιοσσόον ἧπαρ ἀμύξας
<nonn. d. 4.363> θῆκε νέκυν: ψαφαρὴ δὲ κατ' αὐχένος ἔρρεε χαίτη
<nonn. d. 4.364> αὐτομάτη, πλαδαροῖο διειλυαθεῖσα καρήνου:
<nonn. d. 4.377> ἄλλον ἀνεπτοίησε θορὼν ὑπὲρ ἄντυγα κόρσης
<nonn. d. 4.378> ἀνδρομέης, ἑτέρου δὲ διέτρεχεν ἀνθερεῶνος
<nonn. d. 4.379> ἄσχετος, ἰοβόλῳ δὲ βαλὼν ὀφθαλμὸν ἐέρσῃ
<nonn. d. 4.380> μαρμαρέην ἤχλυσε μεμυκότος ὄμματος αἴγλην:
<nonn. d. 4.381> ἄλλου ταρσὸν ἔμαρψε, χαρασσόμενον δὲ γενείῳ
<nonn. d. 4.382> εἶχε δακών, καὶ χλωρὸν ἀνήρυγεν ἀφρὸν ὀδόντων
<nonn. d. 4.383> εἰς δέμας ἠιθέοιο, πελιδναίῳ δὲ σιδήρῳ
<nonn. d. 4.384> ἰσοφυὴς χλοάοντι διεψύχθη δέμας ἰῷ:
<nonn. d. 4.385> ἄλλου φυσιόωντος ὑπὸ πληγῇσι γενείων
<nonn. d. 4.386> ἀσταθέες μήνιγγες ἐκυμαίνοντο καρήνου
<nonn. d. 4.387> δήγματι φαρμακόεντι, δι' ἐγκεφάλου δὲ χυθέντος
<nonn. d. 4.388> μυδαλέῳ μυκτῆρι κατάσσυτος ἔρρεεν ἰχώρ.
<nonn. d. 4.365> καὶ ταχὺς ἀμφιέλικτος ἐπὶ κνήμῃσιν ἀνέρπων
<nonn. d. 4.366> Κάδμον ἀπειλητῆρι δράκων ἐζώσατο δεσμῷ,
<nonn. d. 4.367> καὶ δέμας ὀρθώσας μελέων ἐπιβήτορι παλμῷ
<nonn. d. 4.368> ταυρείης περίκυκλον ἐς ὀμφαλὸν ἆλτο βοείης:
<nonn. d. 4.369> καὶ σκολιαῖς ἑλίκεσσι πόδας μιτρούμενος ἀνὴρ
<nonn. d. 4.370> ὁλκαίῃ βαρύδεσμος ἐχιδναίῃ κάμε σειρῇ,
<nonn. d. 4.371> φόρτον ἔχων δασπλῆτα, βαρυνόμενον δὲ φορῆα
<nonn. d. 4.372> ὄρθιον ἑστηῶτα κατέσπασεν εἰς πέδον ἕλκων,
<nonn. d. 4.373> καὶ στόμα πικρὸν ἔλυσε, δυσηλεγέος δὲ χανόντος
<nonn. d. 4.374> φοίνιος ὠμοβόρου πυλεὼν εὐρύνετο λαιμοῦ,
<nonn. d. 4.375> καὶ κεφαλὴν δόχθωσε, τινασσομένου δὲ καρήνου
<nonn. d. 4.376> ὑψιτενὴς ἐλέλικτο μέσος κυρτούμενος αὐχήν.
<nonn. d. 4.389> ἀλλ' ὅτε Κάδμος ἔκαμνε, τότε σχεδὸν ἦλθεν ̓Αθήνη
<nonn. d. 4.390> ἐσσομένης δονέουσα προάγγελον αἰγίδα νίκης
<nonn. d. 4.391> Γοργείῳ κομόωσαν ἐχιδνήεντι καρήνῳ,
<nonn. d. 4.392> καί οἱ ἀτυζομένῳ λαοσσόος ἴαχε δαίμων:
<nonn. d. 4.393> “Κάδμε, Γιγαντοφόνοιο Διὸς συνάεθλε κυδοιμοῦ,
<nonn. d. 4.394> δειμαίνεις ἕνα μοῦνον ἰδὼν ὄφιν; ἐν δὲ κυδοιμοῖς
<nonn. d. 4.395> σοὶ πίσυνος Τυφῶνα κατεπρήνιξε Κρονίων
<nonn. d. 4.396> τοσσατίοις κομόωντα δρακοντείοισι καρήνοις.
<nonn. d. 4.397> παύεο θηρείων τρομέων συριγμὸν ὀδόντων:
<nonn. d. 4.398> Παλλὰς ἐποτρύνει σε, καὶ οὐ φονίῃ παρὰ Δίρκῃ
<nonn. d. 4.399> ῥύσεται ἑρπηστῆρα φυλάκτορα χάλκεος ̓́Αρης.
<nonn. d. 4.400> ἀλλά, καταφθιμένοιο λαβὼν δασπλῆτας ὀδόντας
<nonn. d. 4.401> θηρός, ἐχιδνήεντι περισπείρας χθόνα καρπῷ
<nonn. d. 4.402> κεῖρε Γιγαντείης ὀφιώδεα λήια χάρμης,
<nonn. d. 4.403> γηγενέων δὲ φάλαγγας ἑνὶ ξύνωσον ὀλέθρῳ
<nonn. d. 4.404> πέντε λιπὼν ζώοντας: ἐπεσσομένῃσι δὲ Θήβαις
<nonn. d. 4.405> σπαρτῶν ἀγλαόκαρπος ἀνασταχύοιτο γενέθλη.”
<nonn. d. 4.406> ὣς φαμένη θάρσυνε τεθηπότα Κάδμον ̓Αθήνη,
<nonn. d. 4.407> καὶ βαθὺν ἠνεμόεντι κατέγραφεν ἠέρα ταρσῷ,
<nonn. d. 4.408> δυσαμένη Διὸς οἶκον. ὁ δὲ τραφερῇ παρὰ βώλῳ
<nonn. d. 4.409> μάρμαρον εὐρυάλωος ἐύτροχον οὖρον ἀρούρης
<nonn. d. 4.410> ἵστατο κουφίζων κραναὸν βέλος, ἰθυπόρῳ δὲ
<nonn. d. 4.411> ἄκρα δρακοντείοιο καρήατος ἔθλασε πέτρῳ:
<nonn. d. 4.412> θηγαλέην δὲ μάχαιραν ἐρυσσάμενος παρὰ μηροῦ
<nonn. d. 4.413> αὐχένα θηρὸς ἔτεμνεν: ἀπαμηθεῖσα δὲ κόρση
<nonn. d. 4.414> σώματος ἐκτὸς ἔμιμνε, κυλινδομένη δὲ κονίῃ
<nonn. d. 4.415> ἠθάδα κύκλον ἕλισσε παλίλλυτον ἄστατος οὐρή,
<nonn. d. 4.416> καὶ δαπέδῳ τετάνυστο δράκων νέκυς. ἀμφὶ δὲ νεκρῷ
<nonn. d. 4.417> θοῦρος ̓́Αρης βαρύμηνις ἀνέκραγε: χωομένου δὲ
<nonn. d. 4.418> Κάδμος ἀμειβομένων μελέων ἑλικώδεϊ μορφῇ
<nonn. d. 4.419> ἀλλοφυὴς ἤμελλε παρ' ̓Ιλλυρίδος σφυρὰ γαίης
<nonn. d. 4.420> ξεῖνον ἔχειν ἴνδαλμα δρακοντείοιο προσώπου.
<nonn. d. 4.421> ἀλλὰ τὰ μὲν πέπρωτο μετὰ χρόνον. αὐτὰρ ὁ μέσσῃ
<nonn. d. 4.422> χαλκείῃ κυνέῃ συνελέξατο καρπὸν ὀλέθρου,
<nonn. d. 4.423> θηρείων γενύων βλοσυρὸν θέρος: ἐνδαπίης δὲ
<nonn. d. 4.424> Παλλάδος ὑβὸν ἄροτρον ἀπ' ὀργάδος εἰς χθόνα σύρων
<nonn. d. 4.425> καὶ χαροπῆς ἀρόσας πολεμητόκον αὔλακα γαίης
<nonn. d. 4.426> ἰοβόλων ἔσπειρε πολύστιχον ὄγμου ὀδόντων.
<nonn. d. 4.427> καὶ στάχυς αὐτολόχευτος ἀνηέξητο Γιγάντων,
<nonn. d. 4.428> ὧν ὁ μὲν ὑψικάρηνος ἀνέδραμεν ἄκρα τιταίνων
<nonn. d. 4.429> στήθεος εὐθώρηκος, ὁ δὲ προθορόντι καρήνῳ
<nonn. d. 4.430> φρικτὸν ἀνοιγομένης ὑπερέσχεθεν ὦμον ἀρούρης:
<nonn. d. 4.431> ἄλλος ἄνω προύκυψεν ἐς ὀμφαλόν, ὃς δ' ἐπὶ γαίῃ
<nonn. d. 4.432> ἡμιτελὴς ἀνέτελλε πεδοτρεφὲς ὅπλον ἀείρων:
<nonn. d. 4.433> ἄλλος ὑπερκύπτοντα λόφον προβλῆτα τιταίνων
<nonn. d. 4.434> οὔ πω στέρνον ἔφαινε, καὶ εἰσέτι μητρὸς ἀνέρπων
<nonn. d. 4.435> ἐκ λαγόνων κατὰ βαιὸν ἀταρβέι μάρνατο Κάδμῳ
<nonn. d. 4.436> τεύχεσιν αὐτοφύτοις κεκορυθμένος: ἆ μέγα θαῦμα,
<nonn. d. 4.437> ὥπλισεν Εἰλείθυια, τὸν οὐ μαιώσατο μήτηρ:
<nonn. d. 4.438> καί τις ἀνηκόντιζεν ὁμόγνιον ἔγχος ἀφάσσων
<nonn. d. 4.439> ἡμιφανής, ὁ δὲ κοῦφος ὅλον δέμας εἰς φάος ἕλκων
<nonn. d. 4.440> ἄκρα ποδῶν ἀτέλεστα πεπηγότα λεῖπεν ἀρούρῃ.
<nonn. d. 4.441> οὐ μὲν ἐφημοσύνης ἐπελήσατο Κάδμος ̓Αθήνης,
<nonn. d. 4.442> ἀλλὰ παλιμφυέων καλάμην ἤμησε Γιγάντων:
<nonn. d. 4.443> τὸν μὲν ὑπὲρ μαζοῖο βαλὼν ἀνεμώδεϊ λόγχῃ,
<nonn. d. 4.444> τὸν δὲ κατὰ κληῖδα παρὰ πλατὺν αὐχένα τύψας
<nonn. d. 4.445> ὀστέα λαχνήεντος ἀνέσχισεν ἀνθερεῶνος:
<nonn. d. 4.446> ἄλλον ἀκοντιστῆρι βαλὼν ἐχαράξατο πέτρῳ
<nonn. d. 4.447> γαστέρος ἄχρι φανέντα: καὶ αἵματος αἰνογιγάντων
<nonn. d. 4.448> ἐκχυμένου ποταμηδὸν ̓́Αρης ὠλίσθανε λύθρῳ
<nonn. d. 4.449> φοινίξας ἑὰ γυῖα, παρισταμένης δὲ κυδοιμῷ
<nonn. d. 4.450> πορφυρέῃ ῥαθάμιγγι χιτὼν ἐρυθαίνετο Νίκης.
<nonn. d. 4.451> ἄλλου μαρναμένοιο παρ' ἰσχίον ἄορι τύψας
<nonn. d. 4.452> συμφυέος διέκερσε σὺν ἰξύι νῶτα βοείης.
<nonn. d. 4.453> καὶ φόνος ἄσπετος ἔσκε: δαϊζομένων δὲ Γιγάντων
<nonn. d. 4.454> λοίγιος αἱμαλέης ἀνεκήκιεν αὐλὸς ἐέρσης
<nonn. d. 4.455> ἄορι θεινομένων. ὁ δὲ Παλλάδος ἔμφρονι βουλῇ
<nonn. d. 4.456> γηγενέων τινὰ πέτρον ἐπῃώρησε καρήνων:
<nonn. d. 4.457> οἱ δὲ δαφοινήεντι πόθῳ μεθύοντες ̓Ενυοῦς
<nonn. d. 4.458> ̓́Αρεϊ βακχεύθησαν, ὁμογνήτῳ δὲ σιδήρῳ
<nonn. d. 4.459> ἀλλήλων ὀλετῆρες ἐτυμβεύοντο κονίῃ.
<nonn. d. 4.460> ἄλλῳ δ' ἄλλος ἔριζεν: ἐρευθιόωντι δὲ λύθρῳ
<nonn. d. 4.461> στικτὰ διαινομένης ἐμελαίνετο νῶτα βοείης
<nonn. d. 4.462> γηγενέος κταμένοιο: κατουδαίης δὲ μαχαίρης
<nonn. d. 4.463> γνωτοφόνῳ γλωχῖνι δαΐζετο καρπὸς ἀρούρης.
<nonn. d. 5.1> ἀλλ' ὅτε δὴ πολέμων ὀφιώδεα λήια κείρων
<nonn. d. 5.2> Κάδμος ὀδοντοφύτων καλάμην ἤμησε Γιγάντων,
<nonn. d. 5.3> σπένδων λύθρον ̓́Αρηι θαλύσια δηιοτῆτος,
<nonn. d. 5.4> φαιδρύνας ἑὰ γυῖα δρακοντοβότῳ παρὰ Δίρκῃ
<nonn. d. 5.5> Δελφίδα βοῦν ἱέρευσε θεοδμήτων ἐπὶ βωμῶν,
<nonn. d. 5.6> Παλλάδι καλὸν ἄγαλμα. Καταρχομένῳ δὲ θυηλὰς
<nonn. d. 5.7> δίζυγες ἔνθα καὶ ἔνθα περιρραίνοντο κεραῖαι
<nonn. d. 5.8> οὐλοχύταις: ὁ δὲ γυμνὸν ἑλὼν παρὰ γείτονι μηρῷ
<nonn. d. 5.9> φάσγανον ̓Ασσυρίοιο παρήορον ἐκ τελαμῶνος
<nonn. d. 5.10> ἀκροτάτην τρίχα τάμνε τανυρρίνοιο καρήνου
<nonn. d. 5.11> ἄορι κωπήεντι: Θεοκλύμενος δὲ κεραίης
<nonn. d. 5.12> δραξάμενος μόσχοιο παλίντονον εἴρυσε δειρήν,
<nonn. d. 5.13> αὐχενίους δὲ τένοντας ἀπηλοίησε Θυέστης
<nonn. d. 5.14> ἀμφιτόμῳ βουπλῆγι, καὶ αἱμαλέῳ βοὸς ὁλκῷ
<nonn. d. 5.15> λάινος ̓Ογκαίης ἐρυθαίνετο βωμὸς ̓Αθήνης,
<nonn. d. 5.16> καὶ βοέου κερόεντος ἀρασσομένοιο μετώπου
<nonn. d. 5.17> πρηνὴς μόσχος ἔπιπτε: δαϊζομένης δὲ σιδήρῳ
<nonn. d. 5.18> πλευρὰ διατμήξαντες ἐμιστύλαντο μαχαίρῃ,
<nonn. d. 5.19> καὶ βοέην τρηχεῖαν ἐγυμνώσαντο καλύπτρην
<nonn. d. 5.20> ἐκταδίην: ὁ δὲ φαιδρὸν ἐπὶ χθονὶ φᾶρος ἑλίξας
<nonn. d. 5.21> αὐτὸς ἄναξ πεπόνητο, καὶ εὐφυέων κρέα μηρῶν
<nonn. d. 5.22> ὠμὰ διατμήξας ἐκαλύψατο δίξυγι δημῷ
<nonn. d. 5.23> μιστύλλων κατὰ βαιόν, ἐπ' ἀνθρακιῇ δὲ τανύσσας
<nonn. d. 5.24> σπλάγχνα σιδηρείοισι πεπαρμένα μακρὰ κορύμβοις
<nonn. d. 5.25> εἴρυσεν, ὀπτήσας ἁπαλῷ πυρί: μεσσοπαγῆ δὲ
<nonn. d. 5.26> ἀκροπόρῳ στοιχηδὸν ἄγων τετορημένα χαλκῷ
<nonn. d. 5.27> ἀνθοκόμου κατέθηκε χαμαιζήλοιο τραπέζης
<nonn. d. 5.28> δαιτρός, ἐπασσυτέρους ὀβελοὺς ζείοντας ἀείρας.
<nonn. d. 5.29> καὶ θυόεις ἐλέλικτο δι' ἠέρος ἀτμὸς ἀλήτης
<nonn. d. 5.30> ̓Ασσυρίης λιβάνοιο. τελειομένης δὲ θυηλῆς
<nonn. d. 5.31> δεῖπνον ἔην, καὶ Κάδμος ἑλὼν ἐπένειμεν ἑκάστῳ
<nonn. d. 5.32> κεκριμένης ὀρέγων ἰσοελκέα μοῖραν ἐδωδῆς.
<nonn. d. 5.33> δαιτυμόνων δὲ φάλαγγες ἐπ' εὐκύκλοιο τραπέζης
<nonn. d. 5.34> εἰλαπίνης ἀπέθεντο πόθον κεκορηότι θυμῷ.
<nonn. d. 5.35> οὐδὲ δρακοντοφόνῳ καμάτων τέλος ἔπλετο Κάδμῳ,
<nonn. d. 5.36> ἀλλὰ μεθ' ἑρπηστῆρα, μετ' ἄγρια φῦλα Γιγάντων,
<nonn. d. 5.37> ̓Εκτήνων προμάχοισι καὶ ̓́Αονι μάρνατο λαῷ
<nonn. d. 5.38> βάρβαρον ἀμώων στάχυν ̓́Αρεος, ἀγχιπόροις δὲ
<nonn. d. 5.39> ἔχραε Τεμμίκεσσι: καλεσσαμένῳ δὲ μαχητὰς
<nonn. d. 5.40> ποικίλος ἑσμὸς ἵκανε περικτιόνων ἐπικούρων.
<nonn. d. 5.41> καὶ διδύμαις στρατιῇσιν ̓́Ερις ξύνωσεν ̓Ενυῷ
<nonn. d. 5.42> φύλοπιν ὠδίνουσα: συνερχομένων δὲ κυδοιμῷ
<nonn. d. 5.43> τόξον ἐκυκλώθη, δόρυ πάλλετο, σείετο πήληξ,
<nonn. d. 5.44> καὶ βέλος ἐρροίζησεν, ἐπ' ὀμφαλόεντι δέ κύκλῳ
<nonn. d. 5.45> βαλλομένη μυλόεντι λίθῳ σμαράγησε βοείη.
<nonn. d. 5.46> καὶ κταμένων ῥέεν αἷμα: πολὺς δ' ἐπὶ φορβάδι γαίῃ
<nonn. d. 5.47> ἡμιθανής προκάρηνος ἀνὴρ κεκύλιστο κονίῃ.
<nonn. d. 5.48> καὶ στρατὸς ἀντιβίων ἱκέτης ἐκλίνετο Κάδμῳ:
<nonn. d. 5.49> λῦτο δ' ἀγών. Φονίην δὲ μετὰ στροφάλιγγα κυδοιμοῦ
<nonn. d. 5.50> Κάδμος ἀπυργώτοιο θεμείλια πήγνυε Θήβης.
<nonn. d. 5.51> πολλαὶ δ' ἔνθα καὶ ἔνθα μεριζομένων κενεώνων
<nonn. d. 5.52> αὔλακες ἐτμήγοντο, πολυσχιδέων δὲ κελεύθων
<nonn. d. 5.53> ἕδρανα καρχαρόδοντι βοῶν κεχάρακτο σιδήρῳ:
<nonn. d. 5.54> πολλαὶ δ' ἀντιπόρων ἀνέμων τετράζυγι κόσμῳ
<nonn. d. 5.55> ἔμμοροι ἐν χόρτοισιν ἐμετρήθησαν ἀγυιαί.
<nonn. d. 5.56> καὶ πόλις ̓Αονίη Τυρίης ποικίλλετο τέχνης
<nonn. d. 5.57> κάλλεϊ λαϊνέῳ: καὶ ἐποίπνυεν ἄλλος ἐπ' ἄλλῳ
<nonn. d. 5.58> γειοτόμῳ γλωχῖνι ταμὼν ἑτερόχροα πέτρην
<nonn. d. 5.59> ἐργατίνης Βοιωτὸν ὑπὸ κλέτας, ἣν παρὰ λόχμῃ
<nonn. d. 5.60> Τευμησσοῦ δρυόεντος ἐμαιώσαντο κολῶναι,
<nonn. d. 5.61> ἣν ̔Ελικὼν βλάστησε καὶ ἣν ὤδινε Κιθαιρών.
<nonn. d. 5.62> καὶ νηοὺς ἐτέλεσσε θεῶν καὶ δώματα φωτῶν
<nonn. d. 5.63> τορνώσας κανόνεσσιν: ἐπ' ἀρρήκτοις δὲ δομαίοις
<nonn. d. 5.64> ἑπταπόρῳ πυλεῶνι περίδρομον ἄστυ χαράξας
<nonn. d. 5.65> οὐρανὸν ἑπτάζωνον ἑῇ μιμήσατο τέχνῃ,
<nonn. d. 5.66> ἐσσόμενον ναέταις ̓Αμφίονι τεῖχος ἐάσας
<nonn. d. 5.67> πυργοδόμῳ κιθάρῃ πεφυλαγμένον. οὐρανίοις δὲ
<nonn. d. 5.68> ἑπτὰ πύλας ἀνέθηκεν ἰσηρίθμοισιν ἀλήταις
<nonn. d. 5.69> ἰσοτύπους: πρῶτον μὲν ἐς ἑσπέριον κλίμα πήξας
<nonn. d. 5.70> ̓Ογκαίην ἐπένειμε πύλην γλαυκώπιδι Μήνῃ
<nonn. d. 5.71> ἐκ βοὸς ὀγκηθμοῖο φερώνυμον, ὅττι καὶ αὐτὴ
<nonn. d. 5.72> ταυροφυὴς κερόεσσα βοῶν ἐλάτειρα Σελήνη
<nonn. d. 5.73> τριπλόον εἶδος ἔχουσα πέλει Τριτωνὶς ̓Αθήνη:
<nonn. d. 5.74> δεύτερον ̔Ερμάωνι διαυγέι γείτονι Μήνης
<nonn. d. 5.75> δῶκε γέρας πυλεῶνα: διαγράψας δὲ τετάρτην
<nonn. d. 5.76> ̓Ηλέκτρην Φαέθοντος ἐπώνυμον, ὅττι φανέντος
<nonn. d. 5.77> σύγχροος ̓Ηλέκτρης ἀμαρύσσεται ὄρθριος αἴγλη,
<nonn. d. 5.78> ἠελίῳ πυρόεντι πύλην ἀντώπιον ̓Ηοῦς
<nonn. d. 5.79> μεσσατίην ἀνέθηκεν, ἐπεὶ μέσος ἐστὶ πλανήτων:
<nonn. d. 5.80> πέμπτην δ' ̓́Αρεϊ δῶκε, πόρε τριτάτην ̓Αφροδίτῃ,
<nonn. d. 5.81> ἀμφοτέρων ἑκάτερθεν ὅπως Φαέθων μέσος εἴη,
<nonn. d. 5.82> γείτονα θοῦρον ̓́Αρηα διατμήγων ̓Αφροδίτης:
<nonn. d. 5.83> ἕκτην Ζηνὸς ἄγαλμα φαεινοτέρῳ κάμε κόσμῳ
<nonn. d. 5.84> ὑψιφανῆ: πυμάτην δὲ Κρόνου λάχεν ἕβδομος ἀστήρ.
<nonn. d. 5.85> τοῖον ἕδος ποίησε: καὶ ἱερὸν ἄστυ πολίσσας
<nonn. d. 5.86> Αἰγυπτίης ἐκάλεσσεν ὁμώνυμον ἄστεϊ Θήβης,
<nonn. d. 5.87> ποικίλον ἀσκήσας χθόνιον τύπον, ἶσον ̓Ολύμπῳ.
<nonn. d. 5.88> ̓Αονίων δὲ θύγατρες ἀνεκρούσαντο χορείαις
<nonn. d. 5.89> ̔Αρμονίης ὑμέναιον: ἐπ' εὐθαλάμῳ δὲ μελάθρῳ
<nonn. d. 5.90> Θρηικίης φθέγξαντο χορίτιδες οὔνομα νύμφης.
<nonn. d. 5.91> καὶ Παφίη νεότευκτον ἐκόσμεε παστάδα Κάδμῳ
<nonn. d. 5.92> παιδὸς ἑῆς μέλπουσα θεοκλήτους ὑμεναίους
<nonn. d. 5.93> μήτηρ ἱμερόεσσα: πατὴρ δ' ὑπὸ χάρματι κούρης
<nonn. d. 5.94> γυμνὸς ἄτερ σακέων ὠρχήσατο μείλιχος ̓́Αρης
<nonn. d. 5.95> δεξιτερὴν ἀσίδηρον ἐπικλίνων ̓Αφροδίτῃ,
<nonn. d. 5.96> καὶ γαμίῃ σάλπιγγι μελίζετο θυμὸν ἐρώτων
<nonn. d. 5.97> ἀντίτυπον σύριγγι, σιδηροφόρου δὲ καρήνου
<nonn. d. 5.98> ἠθάδας εὐπολέμοιο λόφους ἀπεσείσατο χαίτης,
<nonn. d. 5.99> μιτρώσας πλοκαμῖδας ἀναιμάκτοισι κορύμβοις,
<nonn. d. 5.100> πλέξας κῶμον ̓́Ερωτι: σὺν ἀθανάτοις δὲ χορεύων
<nonn. d. 5.101> εἰς γάμον ̔Αρμονίης ̓Ισμήνιος ἦλθεν ̓Απόλλων
<nonn. d. 5.102> ἑπτατόνῳ κιθάρῃ φιλοτήσιον ὕμνον ἀράσσων:
<nonn. d. 5.103> καὶ μέλος ἐκρούσαντο βιοσσόον ἐννέα Μοῦσαι,
<nonn. d. 5.104> καὶ παλάμας ἐλέλιζε Πολύμνια, μαῖα χορείης,
<nonn. d. 5.105> μιμηλὴν δ' ἐχάραξεν ἀναυδέος εἰκόνα φωνῆς,
<nonn. d. 5.106> φθεγγομένη παλάμῃσι σοφὸν τύπον ἔμφρονι σιγῇ,
<nonn. d. 5.107> ὄμματα δινεύουσα: πολυστρέπτῳ δὲ πεδίλῳ,
<nonn. d. 5.108> Ζηνὶ χαριζομένη, θαλαμηπόλος ἵστατο Νίκη,
<nonn. d. 5.109> Κάδμον ἀνευάζουσα, Διὸς πρόμον, ἀμφὶ δὲ παστῷ
<nonn. d. 5.110> παρθενίοις στομάτεσσι γαμήλιον ἔπλεκε μολπήν,
<nonn. d. 5.111> καὶ ποδὸς ἴχνος ἕλισσεν, ἐπ' εὐκύκλῳ δὲ χορείῃ
<nonn. d. 5.112> αἰδομένη πτερὰ πάλλε παρὰ πτερύγεσσιν ̓Ερώτων.
<nonn. d. 5.113> ἐκ δὲ πολυσπερέων δαΐδων ὁμοφεγγέος αἴγλης
<nonn. d. 5.114> ἑσπερίης ἀνέτελλε φάος ψευδήμονος ̓Ηοῦς.
<nonn. d. 5.115> καὶ λιγυροῖς στομάτεσσι φιλοσκάρθμῳ παρὰ παστῷ
<nonn. d. 5.116> πάννυχος ἔπλετο κῶμος ἀκοιμήτοιο χορείης
<nonn. d. 5.117> μελπομένων:
<nonn. d. 5.115a> σπεύδων γὰρ ἐς ἀγρύπνους ὑμεναίους
<nonn. d. 5.118> ἠθάδα ῥάβδον ἔλειπεν, ἐπεὶ ταμίη πέλεν ὕπνου.
<nonn. d. 5.119> καὶ Θήβη χορὸς ἦεν ̓Ολύμπιος: ἦν δὲ νοῆσαι
<nonn. d. 5.120> Κάδμον ὁμοῦ καὶ Ζῆνα μιῆς ψαύοντα τραπέζης.
<nonn. d. 5.121> καὶ γαμίοις θαλάμοισι φέρων νυμφοστόλον ὥρην
<nonn. d. 5.122> ̓Αρκτῴης ἀνέτελλε Δράκων ὁμόφοιτος ̔Αμάξης,
<nonn. d. 5.123> ἄγγελος ἐσσομένων, ὅτι σύννομος ἥλικι νύμφῃ
<nonn. d. 5.124> ἐκ βροτέης ἤμελλεν ἔχειν ὀφιώδεα μορφὴν
<nonn. d. 5.125> νυμφίος ̔Αρμονίης. μακάρων δέ τις ἄλλος ἐπ' ἄλλῳ
<nonn. d. 5.126> εἰς θαλάμους σπεύδοντι γέρας δωρήσατο Κάδμῳ:
<nonn. d. 5.127> Ζεὺς μὲν πάντα τέλεια: κασιγνήτην δὲ γεραίρων
<nonn. d. 5.128> ̔́Ηρην πασιμέλουσαν, ἐπεὶ πέλεν ̓́Αρεϊ μήτηρ,
<nonn. d. 5.129> ἵππιος ὤπασε δῶρα θαλάσσια κυανοχαίτης:
<nonn. d. 5.130> ̔Ερμῆς σκῆπτρον ἔδωκεν, ̓́Αρης δόρυ, τόξον ̓Απόλλων,
<nonn. d. 5.131> καὶ στέφανον κομόωντα λίθων ἑτερόχροϊ κόσμῳ
<nonn. d. 5.132> ̔Αρμονίης ̔́Ηφαιστος ἐπῃώρησε καρήνῳ,
<nonn. d. 5.133> χρυσείην κροτάφοισιν ἐπικρεμάσας ἀναδέσμην:
<nonn. d. 5.134> καὶ θρόνον εὐλάιγγα πόρε χρυσόθρονος ̔́Ηρη:
<nonn. d. 5.135> ̓́Αρεα κυδαίνουσα πολυφράδμων ̓Αφροδίτη
<nonn. d. 5.136> χρύσεον ὁρμὸν ἔχοντα λίθων πολυδαίδαλον αἴγλην
<nonn. d. 5.137> λευκὸν ἐρευθιόωντι συνήρμοσεν αὐχένι κούρης,
<nonn. d. 5.138> ̔Ηφαίστου σοφὸν ἔργον, ὅ περ κάμε Κυπρογενείῃ,
<nonn. d. 5.139> τοξευτῆρος ̓́Ερωτος ὅπως ὀπτήριον εἴη:
<nonn. d. 5.140> ἔλπετο γὰρ Κυθέρειαν ἀεὶ βαρύγουνος ἀκοίτης
<nonn. d. 5.141> υἷα τεκεῖν σκάζοντα, ποδῶν μίμημα τοκῆος:
<nonn. d. 5.142> ἀλλὰ μάτην ἐδόκησε, καὶ ἀρτίπον υἷα νοήσας
<nonn. d. 5.143> λαμπόμενον πτερύγεσσιν ὁμοίιον υἱέι Μαίης
<nonn. d. 5.144> ποικίλον ὁρμὸν ἔτευξεν, ὃς ἀστεροφεγγέι νώτῳ
<nonn. d. 5.145> ὡς ὄφις ἦν ἑλικῶδες ἔχων δέμας: οἷα γὰρ αὐτὴ
<nonn. d. 5.146> δίστομος ἀμφίσβαινα μέσῳ μηρύεται ὁλκῷ
<nonn. d. 5.147> ἰὸν ἀποπτύουσα δι' ἀμφοτέροιο καρήνου,
<nonn. d. 5.148> ἀμφελελιζομένη μελέων ἑτερόζυγι παλμῷ,
<nonn. d. 5.149> εἰς κεφαλὴν δὲ κάρηνον ἐφερπύζουσα συνάπτει,
<nonn. d. 5.150> λοξῇ καμπύλα νῶτα περισκαίρουσα πορείῃ:
<nonn. d. 5.151> ὣς ὅ γε ποικίλος ὁρμὸς ἐαγότα νῶτα τιταίνων
<nonn. d. 5.152> κάμπτετο, κυρτωθεῖσαν ἔχων διδυμάονα δειρήν,
<nonn. d. 5.153> ἀμφιλαφὴς φολίδεσσιν ἐς ὀμφαλὸν ἄχρις ἱκάνων
<nonn. d. 5.154> πλεκτὸς ὄφις δικάρηνος: ὑπὸ στροφάλιγγι δὲ τέχνης
<nonn. d. 5.155> χρύσεος ὁλκαίης ἐλελίζετο κύκλος ἀκάνθης,
<nonn. d. 5.156> καί οἱ ἑλισσομένη κεφαλὴ πολυδίνεϊ παλμῷ
<nonn. d. 5.157> ψευδαλέον σύριγμα διήρυγεν ἀνθερεῶνος.
<nonn. d. 5.158> καὶ στομάτων ἑκάτερθεν ὅπῃ τέλος ἐστὶ καὶ ἀρχή,
<nonn. d. 5.159> αἰετὸς ἦν χρύσειος, ἅτε πλατὺν ἠέρα τέμνων,
<nonn. d. 5.160> ὀρθὸς ἐχιδναίων διδύμων μεσσηγὺ καρήνων,
<nonn. d. 5.161> ὑψιφανὴς πτερύγων πισύρων τετράζυγι κημῷ:
<nonn. d. 5.162> τῇ μὲν ξανθὸς ἴασπις ἐπέτρεχε, τῇ δὲ Σελήνης
<nonn. d. 5.163> εἶχε λίθον πάνλευκον, ὃς εὐκεράοιο θεαίνης
<nonn. d. 5.164> λειπομένης μινύθει καὶ ἀέξεται, ὁππότε Μήνη
<nonn. d. 5.165> ἀρτιφαὴς σέλας ὑγρὸν ἀποστίλβουσα κεραίης
<nonn. d. 5.166> ἠελίου γενετῆρος ἀμέλγεται αὐτόγονον πῦρ:
<nonn. d. 5.167> ἄλλη μάργαρον εἶχε φαεσφόρον, οὗ χάριν αἴγλης
<nonn. d. 5.168> γλαυκὸν ̓Ερυθραίης ἀμαρύσσεται οἶδμα θαλάσσης
<nonn. d. 5.169> λαμπομένης: ἑτέρης δὲ μεσόμφαλος αἰθοπι κόσμῳ
<nonn. d. 5.170> λεπτοφαὴς σέλας ὑγρὸν ἀπέπτυεν ̓Ινδὸς ἀχάτης.
<nonn. d. 5.171> ἀλλήλαις δ' ἑκάτερθε συναπτομένων κεφαλάων
<nonn. d. 5.172> χάσματα δισσὰ δράκοντος ἀνευρύνοντο καρήνων,
<nonn. d. 5.173> αἰετὸν ἀμφοτέροισι περικλείοντα γενείοις
<nonn. d. 5.174> σύμπλοκον ἔνθα καὶ ἔνθα: δι' εὐφαέος δὲ προσώπου
<nonn. d. 5.175> λυχνίδες ἠκόντιζον ἐν ὄμμασι σύμφυτον αἴγλην
<nonn. d. 5.176> ὀξὺ σέλας πέμπουσαν, ὁμοίιον αἴθοπι λύχνῳ
<nonn. d. 5.177> ἁπτομένῳ: κομόων δὲ λίθων πολυειδέι μορφῇ
<nonn. d. 5.178> πόντος ἔην, γλαυκῆς δὲ λίθος χλοάουσα μαράγδου
<nonn. d. 5.179> δεξαμένη κρύσταλλον ὁμόζυγον εἴκελον ἀφρῷ
<nonn. d. 5.180> εἶχε φαληριόωντα μελαινομένης τύπον ἅλμης:
<nonn. d. 5.181> τῷ ἔνι δαίδαλα πάντα τετεύχατο, τῷ ἔνι πάντα
<nonn. d. 5.182> χρυσοφαῆ μάρμαιρεν ἁλίτροφα πώεα λίμνης,
<nonn. d. 5.183> οἷα περισκαίροντα: πολὺς δέ τις ὑγρὸς ὁδίτης
<nonn. d. 5.184> μεσσοφανὴς ἐχόρευεν ἐπιξύων ἅλα δελφίς—
<nonn. d. 5.185> ψευδαλέην δ' ἐλέλιζεν ἑὴν αὐτόσσυτον οὐρήν—
<nonn. d. 5.186> καὶ χορὸς ὀρνίθων ἑτερόχροος, ὧν τάχα φαίης
<nonn. d. 5.187> ἱπταμένων πτερύγων ἀνεμώδεα δοῦπον ἀκούειν,
<nonn. d. 5.188> ὁρμὸν ἐπεὶ Κυθέρεια γέρας δωρήσατο κούρῃ
<nonn. d. 5.189> χρύσεον, εὐλάιγγα, παρήορον αὐχένι νύμφης.
<nonn. d. 5.190> καὶ γαμίων ζευχθεῖσα πόθων ἰθύντορι κεστῷ
<nonn. d. 5.191> ̔Αρμονίη πολύπαιδα γονὴν μαιώσατο κόλπῳ
<nonn. d. 5.192> τικτομένην κατὰ βαιόν: ἀμοιβαίῃ δὲ λοχείῃ
<nonn. d. 5.193> ἔγκυον ὄγκον ἔλυσε θυγατρογόνου τοκετοῖο,
<nonn. d. 5.194> τετράκις ἐννέα κύκλα διαπλήσασα Σελήνης.
<nonn. d. 5.195> πρώτη δ' Αὐτονόη γονίμων ἀνεπήλατο κόλπων
<nonn. d. 5.196> μητέρος ἐννεάμηνον ἀναπτύξασα λοχείην
<nonn. d. 5.197> πρωτοτόκοις ὠδῖσιν: ὁμογνήτῳ δὲ γενέθλῃ
<nonn. d. 5.198> καλλιφυὴς ̓Αθάμαντος ἀέξετο σύγγαμος ̓Ινώ,
<nonn. d. 5.199> μήτηρ δισσοτόκος: τριτάτη δ' ἀνέτελλεν ̓Αγαύη,
<nonn. d. 5.200> ἥ ποτε νυμφευθεῖσα Γιγαντείοις ὑμεναίοις
<nonn. d. 5.201> εἴκελον υἷα λόχευσεν ὀδοντοφύτῳ παρακοίτῃ:
<nonn. d. 5.202> καὶ Χαρίτων ἴνδαλμα ποθοβλήτοιο προσώπου
<nonn. d. 5.203> Ζηνὶ φυλασσομένη Σεμέλη βλάστησε τετάρτη
<nonn. d. 5.204> θυγατέρων, μούνῃ δὲ καὶ ὁπλοτέρῃ περ ἐούσῃ
<nonn. d. 5.205> δῶκεν ἀνικήτοιο φύσις πρεσβήια μορφῆς.
<nonn. d. 5.206> ἄρσενα δ' ὀψιτέλεστον ὁμόζυγα θήλεϊ φύτλῃ
<nonn. d. 5.207> ̔Αρμονίη νέον υἷα γεγηθότι γείνατο Κάδμῳ,
<nonn. d. 5.208> ̓Αονίης Πολύδωρον ἑωσφόρον ἀστέρα πάτρης,
<nonn. d. 5.209> ὁπλότερον Σεμέλης ῥοδοειδέος, ὃν παρὰ Θήβαις
<nonn. d. 5.210> σκῆπτρα λαβὼν ἀθέμιστος ἄναξ ἀπενόσφισε Πενθεύς.
<nonn. d. 5.211> καὶ τὰ μὲν ὣς ἤμελλε γέρων χρόνος ὀψὲ τελέσσαι.
<nonn. d. 5.212> Κεκριμένας δὲ θύγατρας ἐπεκλήισσεν ἀκοίταις
<nonn. d. 5.213> Κάδμος ἀμοιβαίοιο γάμου τετράζυγι παστῷ,
<nonn. d. 5.214> καὶ λέχος ἄλλο μετ' ἄλλο συνήρμοσε: δωροφόρος γὰρ
<nonn. d. 5.215> πρῶτος ̓Αρισταῖος, Νόμιος καὶ ἐπώνυμος ̓Αγρεύς,
<nonn. d. 5.216> αἷμα σοφοῦ Φοίβοιο καὶ εὐπαλάμοιο Κυρήνης,
<nonn. d. 5.217> Αὐτονόην ζυγίων ἀρότων νυμφεύσατο θεσμῷ:
<nonn. d. 5.218> οὐ μὲν ̓Αγηνορίδης πολυφερβέος ἴδμονα τέχνης
<nonn. d. 5.219> γαμβρὸν ἔχειν ἀπέειπε, βιοσσόον υἱέα Φοίβου,
<nonn. d. 5.220> ἀλλὰ Διιπετέων ἀνέμων ζωαρκέσιν αὔραις
<nonn. d. 5.221> λοίγιον εὐνήσαντι πυρώπιδος ἀστέρα Μαίρης
<nonn. d. 5.222> παῖδα συνεκλήισσε περισσονόῳ παρακοίτῃ.
<nonn. d. 5.223> καὶ γάμος ἦν πολύολβος, ἐπεὶ γέρας ἄζυγι κούρῃ
<nonn. d. 5.224> δῶκε βόας, πόρεν αἶγας, ὀρίτροφον ὤπασε ποίμνην:
<nonn. d. 5.225> καὶ πολὺς ἀχθοφόρῳ βεβαρημένος ὄγμος ἀνάγκῃ
<nonn. d. 5.226> φόρτον ἐλαιήεντος ἐκούφισεν ἀμφιφορῆος,
<nonn. d. 5.227> ἕδνα γάμων, πολλὴν δὲ σοφῆς ἐκόμισσε μελίσσης
<nonn. d. 5.228> δαιδαλέην ὠδῖνα πολυτρήτοιο λοχείης.
<nonn. d. 5.229> κεῖνος ἀνὴρ πρώτιστος ὀρίδρομος ἅλματι ταρσῶν
<nonn. d. 5.230> εὗρε φιλοσκοπέλοιο πόνον κεμαδοσσόον ἄγρης,
<nonn. d. 5.231> πῶς νοερῷ μυκτῆρι παρὰ σφυρὰ φορβάδος ὕλης
<nonn. d. 5.232> θηρὸς ἀσημάντοιο κύων μαντεύεται ὀδμήν,
<nonn. d. 5.233> ὄρθια λοξοκέλευθον ἐπὶ δρόμον οὔατα τείνων,
<nonn. d. 5.234> καὶ δολίης δεδάηκε πολύπλοκα δίκτυα τέχνης
<nonn. d. 5.235> καὶ σταλίκων τύπον ὀρθόν, ὑπὲρ ψαμάθοιο δὲ θηρῶν
<nonn. d. 5.236> πρώιον ἀτρίπτῳ κεχαραγμένον ἴχνος ἀρούρῃ...
<nonn. d. 5.237> καὶ ποσὶν ἐνδρομίδας θηρήτορα φῶτα διδάξας
<nonn. d. 5.238> ἄσχετον ἀίσσοντα κυνοσσόον εἰς δρόμον ἄγρης
<nonn. d. 5.239> πέπλα φαεινομένης ἐπιγουνίδος ἄχρι φορῆσαι,
<nonn. d. 5.240> μή ποτε θηρητῆρος ἐπειγομένου ποδὸς ὁρμὴ
<nonn. d. 5.241> ἂψ ἀνασειράζοιτο καθιεμένοιο χιτῶνος.
<nonn. d. 5.242> κεῖνος ἀνὴρ ἐνόησε πολυτρήτων στίχα σίμβλων,
<nonn. d. 5.243> πλαζομένης δ' ἔστησεν ἐρημάδος ἔργα μελίσσης,
<nonn. d. 5.244> ἥ τις ἔσω λειμῶνος ἀπ' ἄνθεος ἄνθος ἀμείβει
<nonn. d. 5.245> εἰς φυτὸν ἀγλαόκαρπον, ἐφιπταμένη δὲ κορύμβοις
<nonn. d. 5.246> χείλεσιν ἀκροτάτοισιν ἀμέλγεται ἄκρον ἐέρσης:
<nonn. d. 5.247> καὶ λινέαις ἁψῖσι πολυπλέκτοιο χιτῶνος
<nonn. d. 5.248> γυῖα περισφίγξας ὀνύχων ἄπο μέχρι κομάων
<nonn. d. 5.255> φρικτὰ κορυσσομένης ἐφυλάσσετο κέντρα μελίσσης,
<nonn. d. 5.249> καὶ δολίῳ πνιγόεντι πυρὸς τεχνήμονι καπνῷ
<nonn. d. 5.250> σινομένην πρήυνεν, ὑπηνέμιον δὲ τινάσσων
<nonn. d. 5.251> πυρσὸν ἀπειλητῆρα φιλοσμήνοιο μελίσσης
<nonn. d. 5.252> δίζυγα χαλκὸν ἄειρεν, ὑπωροφίῃ δὲ λοχείῃ
<nonn. d. 5.253> βομβηδὸν κλονέοντος ἀσιγήτοιο κυδοιμοῦ
<nonn. d. 5.254> χειρὶ πολυκροτάλῳ διδυμάονα δοῦπον ἀράσσων
<nonn. d. 5.256> καὶ προταμὼν κηροῖο πολυγλώχινα καλύπτρην
<nonn. d. 5.257> ἔβλισεν αἰόλα δῶρα μελισταγέος τοκετοῖο.
<nonn. d. 5.258> πρῶτος ἐυρραθάμιγγος ἀλείφατος εὗρεν ἐέρσην,
<nonn. d. 5.259> καρπὸν ὅτε βρίθοντι ταμὼν μυλοειδέι πέτρῳ
<nonn. d. 5.260> πίονας ὑγροτόκοιο γονὰς ἔθλιψεν ἐλαίης.
<nonn. d. 5.261> καὶ σκιερῆς πολύδενδρον ὑπὸ κλέτας εὔβοτον ὕλης
<nonn. d. 5.262> εἰς ἕλος, εἰς λειμῶνα φέρων ἐδίδαξε βοτῆρας
<nonn. d. 5.263> ἠελίου φαίνοντος ἐς ἕσπερον ἄχρι νομεύειν.
<nonn. d. 5.264> πλαζομένων δ' ἀκίχητον ἀπειθέα φοιτάδι χηλῇ
<nonn. d. 5.265> ἑσπομένων βραδὺν οἶμον ὀπισθοπόρων στίχα μήλων
<nonn. d. 5.266> εἰς νομὸν ἀνθεμόεντα μιῇ ξύνωσε κελεύθῳ
<nonn. d. 5.267> αἶγα λαβὼν προκέλευθον ὁμοζήλοιο πορείης.
<nonn. d. 5.268> καὶ νομίην ἐνόησεν ὀρειάδα Πανὸς ἀοιδήν.
<nonn. d. 5.269> καὶ πυρὶ σειριάοντα κατεύνασεν ἀστέρα Μαίρης,
<nonn. d. 5.270> καὶ Διὸς ̓Ικμαίοιο θυώδεα βωμὸν ἀνάψας
<nonn. d. 5.271> αἵματι ταυρείῳ γλυκερὴν ἐπεχεύατο λοιβὴν
<nonn. d. 5.272> ποικίλα φοιταλέης ἐπιβώμια δῶρα μελίσσης,
<nonn. d. 5.273> πλήσας ἁβρὰ κύπελλα μελικρήτου κυκεῶνος:
<nonn. d. 5.274> Ζεὺς δὲ πατὴρ ἤκουσε καὶ υἱέος υἷα γεραίρων
<nonn. d. 5.275> πέμψεν ἀλεξικάκων ἀνέμων ἀντίπνοον αὔρην,
<nonn. d. 5.276> Σείριον αἰθαλόεντος ἀναστέλλων πυρετοῖο.
<nonn. d. 5.277> εἰσέτι νῦν κήρυκες ̓Αρισταίοιο θυηλῆς
<nonn. d. 5.278> γαῖαν ἀναψύχουσιν ̓Ετήσιαι ἐκ Διὸς αὖραι,
<nonn. d. 5.279> ὁππότε ποικιλόβοτρυς ἀέξεται οἰνὰς ὀπώρη.
<nonn. d. 5.280> τὸν μὲν ̓́Ερως πόμπευεν ἐς ̓Αονίους ὑμεναίους,
<nonn. d. 5.281> Φοίβου Κήιον υἷα: βοοστίκτου δὲ θυηλῆς
<nonn. d. 5.282> πᾶσα πόλις στεφθεῖσα, καὶ ἰθυτμῆτες ἀγυιαὶ
<nonn. d. 5.283> ὀρχηθμῷ μεμέληντο, παρὰ προπύλαια δὲ παστοῦ
<nonn. d. 5.284> εἰλιπόδην ὑμέναιον ἐπερρώσαντο πολῖται,
<nonn. d. 5.285> καὶ μέλος ἱμερόφωνον ἀνεκρούσαντο γυναῖκες,
<nonn. d. 5.286> καὶ γαμίῃ σύριγγι συνέκλαγον ̓́Αονες αὐλοί.
<nonn. d. 5.287> ἔνθεν ̓Αρισταίοιο καὶ Αὐτονόης ἀπὸ λέκτρων
<nonn. d. 5.288> ̓Ακταίων ἀνέτελλε: φιλοσκοπέλῳ δὲ μενοινῇ
<nonn. d. 5.289> ̓Αγρέος αἷμα φέρων ἀπεμάξατο πάτριον ἄγρην,
<nonn. d. 5.290> ̓Αρτέμιδος θεράπων ὀρεσίδρομος—οὐ νέμεσις δὲ
<nonn. d. 5.291> δύσμορον ̓Ακταίωνα μαθεῖν μελεδήματα θήρης
<nonn. d. 5.292> υἱωνὸν γεγαῶτα λεοντοφόνοιο Κυρήνης—:
<nonn. d. 5.293> οὔ ποτέ μιν φύγεν ἄρκτος ὀρεστιάς, οὐδέ μιν αὐτῆς
<nonn. d. 5.294> λοίγιον ἐπτοίησε λεχωίδος ὄμμα λεαίνης:
<nonn. d. 5.295> πολλάκι δ' ὑψιπότητον ἐπιθρῴσκοντα δοκεύων
<nonn. d. 5.296> πόρδαλιν ἐπρήνιξεν: ἀεὶ δέ μιν ὑψόθι λόχμης
<nonn. d. 5.297> ὄμμασι θαμβαλέοισιν ἐδέρκετο μηλονόμος Πὰν
<nonn. d. 5.298> ὠκείης ἐλάφοιο παραΐσσοντα πορείην.
<nonn. d. 5.299> ἀλλά οἱ οὐ χραίσμησε ποδῶν δρόμος, οὐδὲ φαρέτρη
<nonn. d. 5.300> ἤρκεσεν, οὐ βελέων σκοπὸς ὄρθιος, οὐ δόλος ἄγρης:
<nonn. d. 5.301> ἀλλά μιν ὤλεσε Μοῖρα, κυνοσπάδα νεβρὸν ἀλήτην,
<nonn. d. 5.302> ̓Ινδῴην μετὰ δῆριν ἔτι πνείοντα κυδοιμοῦ,
<nonn. d. 5.303> εὖτε τανυπρέμνοιο καθήμενος ὑψόθι θηγοῦ
<nonn. d. 5.304> λουομένης ἐνόησεν ὅλον δέμας ἰοχεαίρης,
<nonn. d. 5.305> θηητὴρ δ' ἀκόρητος ἀθηήτοιο θεαίνης
<nonn. d. 5.306> ἁγνὸν ἀνυμφεύτοιο δέμας διεμέτρεε κούρης
<nonn. d. 5.307> ἀγχιφανής: καὶ τὸν μὲν ἀνείμονος εἶδος ἀνάσσης
<nonn. d. 5.308> ὄμματι λαθριδίῳ δεδοκημένον ὄμματι λοξῷ
<nonn. d. 5.309> νηιὰς ἀκρήδεμνος ἀπόπροθεν ἔδρακε Νύμθη,
<nonn. d. 5.310> ταρβαλέη δ' ὀλόλυξεν, ἑῇ δ' ἤγγειλεν ἀνάσσῃ
<nonn. d. 5.311> ἀνδρὸς ἐρωμανέος θράσος ἄγριον: ἡμιφανὴς δὲ
<nonn. d. 5.312> ̓́Αρτεμις ἁρπάξασα σὺν εἵματι κυκλάδα μίτρην
<nonn. d. 5.313> παρθενίῳ ζωστῆρι σαόφρονας ἔσκεπε μαζούς,
<nonn. d. 5.314> καὶ διεροῖς μελέεσσιν ἔσω δύνουσα ῥεέθρων
<nonn. d. 5.315> αἰδμένη κατὰ βαιὸν ὅλον δέμας ἔκρυφε κούρη.
<nonn. d. 5.316> ̓Ακταίων βαρύποτμε, δὲ μὲν λίπεν αὐτίκα μορφὴ
<nonn. d. 5.317> ἀνδρομέη, πισύρων δὲ ποδῶν ἐδιχάζετο χηλή,
<nonn. d. 5.318> καὶ τανασὶ γναθμοῖν ἐμηκύνοντο παρειαί,
<nonn. d. 5.319> κνῆμαι ἐλεπτύνοντο, καὶ ἀυκύλα δοιὰ μετώπῳ
<nonn. d. 5.320> φύετο μακρὰ κόρυμβα τανυπτόρθοιο κεραίης,
<nonn. d. 5.321> καὶ στικτοῖς μελέεσσι νόθη ποικίλλετο μορφή,
<nonn. d. 5.322> καὶ λάσιον δέμας εἶχεν: ἀελλήεντι δὲ νεβρῷ
<nonn. d. 5.323> εἰσέτι μοῦνος ἔην νόος ἔμπεδος: ὠκυπόρῳ δὲ
<nonn. d. 5.324> ἔτρεχεν ἀξείνοιο δι' οὔρεος ἅλματι χηλῆς,
<nonn. d. 5.325> θηρητὴρ τρομέων θηρήτορας. ἀλλοφθῆ δὲ
<nonn. d. 5.326> οὐκέτι τὸν πρὶν ἄνακτα κύνες μάθον: ἀχνυμένης γὰρ
<nonn. d. 5.327> νεύμασιν ἀτρέπτοισι βαρύφρονος ἰοχεαίρης
<nonn. d. 5.328> φοιτάδος οἰστρήεντι μεμηνότες ἄσθματι λύσσης
<nonn. d. 5.329> νεβροφόνων ἐχάραξαν ὁμόζυγον ὄγμον ὀδόντων,
<nonn. d. 5.330> ψευδομένῃ δ' ἐλάφοιο παραπλαγχθέντες ὀπωπῇ
<nonn. d. 5.331> στικτὸν ἐθοινήσαντο νόθον δέμας ἄφρονι λύσσῃ.
<nonn. d. 5.332> καὶ θεὸς ἄλλο νόησε, κύνας βραδέεσσι γενείοις
<nonn. d. 5.333> ἔμπνοον ̓Ακταίωνα κεκασμένον ἔμφρονι θυμῷ
<nonn. d. 5.334> δαρδάπτειν κατὰ βαιόν, ἵνα φρένα μᾶλλον ἀμύξῃ
<nonn. d. 5.335> ὀξυτέραις ὀδύνῃσιν: ὑπὸ βροτέῃ δὲ μενοινῇ
<nonn. d. 5.336> πότμον ἑὸν στενάχων κινυρῇ βρυχήσατο φωνῇ:
<nonn. d. 5.337> “ ̓́Ολβιε Τειρεσία, σὺ γὰρ ἔδρακες ἐκτὸς ὀλέθρου
<nonn. d. 5.338> γυμνὸν ἀναινομένης οἰκτίρμονος εἶδος ̓Αθήνης:
<nonn. d. 5.339> οὐ θάνες, οὐκ ἐλάφοιο δέμας λάχες, οὐδὲ μετώπῳ
<nonn. d. 5.340> ὑμετέρῳ προβλῶτες ἐπῃώρηντο κεραῖαι:
<nonn. d. 5.341> ζώεις σῶν βλεφάρων ὀλέσας φάος: ὑμετέρων δὲ
<nonn. d. 5.342> ὀφθαλμῶν ἀμάρυγμα νόῳ μετέθηκεν ̓Αθήνη:
<nonn. d. 5.343> χώεται ἰοχέαιρα κακώτερα Τριτογενείης.
<nonn. d. 5.344> αἴθέ μοι ἄλγος ὄπασσεν ὁμοίιον, αἴθε καὶ αὐτὴ
<nonn. d. 5.345> ὄμμασιν ἡμετέροισιν ἐπέχραεν ὥς περ ̓Αθήνη,
<nonn. d. 5.346> αἴθε νόον μετάμειψεν, ἅ περ δέμας: ἀλλοφυὴς γὰρ
<nonn. d. 5.347> μορφὴ θηρὸς ἔχει με, καὶ ἀνέρος ἦθος ἀέξω.
<nonn. d. 5.348> σφωιτέρῳ πότε θῆρες ἐπιστενάχουσιν ὀλέθρῳ;
<nonn. d. 5.349> ἀφραδέες ζώουσι καὶ οὐ νοέουσι τελευτήν.
<nonn. d. 5.350> μοῦνος ἐγὼ μεθέπω πινυτὸν νόον: ὀλλύμενος δὲ
<nonn. d. 5.351> ὀφρύσι θηρείῃσιν ἐχέφρονα δάκρυα λείβω.
<nonn. d. 5.352> ἄγριοι ἄρτι γένεσθε κύνες πλέον: οὔ ποτε τόσσον
<nonn. d. 5.353> ἅλματι λυσσήεντι κατεσσεύεσθε λεόντων.
<nonn. d. 5.354> αἴλινον ̓Ακταίωνι, φίλαι, φθέγξασθε, κολῶναι,
<nonn. d. 5.355> ναί, λίτομαι, καὶ θῆρες ὁμοίιον: εἰπέ, Κιθαιρών,
<nonn. d. 5.356> Αὐτονόῃ, τά περ εἶδες, ̓Αρισταίῳ δὲ τοκῆι
<nonn. d. 5.357> δάκρυσι πετραίοισιν ἐμὴν ἀγόρευε τελευτὴν
<nonn. d. 5.358> καὶ κύνας οἰστρηθέντας ἀφειδέας. ὤμοι ἀνάγκης,
<nonn. d. 5.359> αὐτὸς ἐμαῖς παλάμῃσιν ἐμοὺς ἔθρεψα φονῆας.
<nonn. d. 5.360> αἴθε λέων με δάμασσεν ὀρίδρομος, αἴθέ με σύρων
<nonn. d. 5.361> πόρδαλις αἰολόνωτος ἀνέσχισεν, αἴθέ με πικροῖς
<nonn. d. 5.362> ἀμφιπαγεῖς ὀνύχεσσιν ἀφειδέσι λυσσάδες ἄρκτοι
<nonn. d. 5.363> νεβροφανῆ χαροποῖσιν ἐδαιτρεύσαντο γενείοις,
<nonn. d. 5.364> μηδὲ κύνες με δάμασσαν ὁμήθεες: οὐκέτι μορφήν,
<nonn. d. 5.365> οὐκέτι γινώσκουσιν ἐμὴν ἑτερόθροον ἠχώ.”
<nonn. d. 5.366> ἡμιθανὴς τάδ' ἔλεξε, καὶ οὐκ ἀίοντα λιτάων
<nonn. d. 5.367> θηρείῃ κύνα μάργον ἐλίσσετο πενθάδι φωνῇ:
<nonn. d. 5.368> μύθους μὲν προέηκεν ἐχέφρονας, ἀντὶ δὲ φωνῆς
<nonn. d. 5.369> ἀνδρομέης κελάδησεν ἀσημάντου θρόος ἠχοῦς.
<nonn. d. 5.370> ἤδη δ' αὐτοτέλεστος ὀρεστιὰς ἵπτατο Φήμη
<nonn. d. 5.371> Αὐτονόῃ βοόωσα κυνοσπάδα παιδὸς ἀνάγκην,
<nonn. d. 5.372> οὐ μὲν ὅπως ἐλάφοιο δασύτριχα δύσατο μορφήν,
<nonn. d. 5.373> ἀλλ' ὅτι μοῦνον ὄλωλε. φιλοστόργῳ δὲ μενοινῇ
<nonn. d. 5.374> νήλιπος ἀκρήδεμνος ἱμάσσετο πένθεϊ μήτηρ:
<nonn. d. 5.375> καὶ πλοκάμους ἐδάιξεν, ὅλον δ' ἔρρηξε χιτῶνα,
<nonn. d. 5.376> πενθαλέοις δ' ὀνύχεσσιν ἑὰς ἐχάραξε παρειὰς
<nonn. d. 5.377> αἵματι φοινίξασα, κατὰ στέρνοιο δὲ γυμνοῦ
<nonn. d. 5.378> παιδοκόμων ἐρύθηνε φερέσβιον ἄντυγα μαζῶν
<nonn. d. 5.379> μνησαμένη τοκετοῖο: φιλοθρήνου δὲ προσώπου
<nonn. d. 5.380> δάκρυσιν ἀενάοισιν ἐλούσατο φάρεα νύμφη.
<nonn. d. 5.381> καὶ κύνες ̓Ακταίωνος ἀπὸ σκοπέλοιο μολόντες
<nonn. d. 5.382> μῦθον ἐπιστώσαντο δυσάγγελον: ἠιθέου γὰρ
<nonn. d. 5.383> δάκρυσι σιγαλέοισιν ἐμαντεύοντο τελευτήν.
<nonn. d. 5.384> μυρομέους δ' ὁρόωσα πολὺ πλέον ἔστενε μήτηρ:
<nonn. d. 5.385> καὶ πολιὴν πλοκαμίδα λέρων ἀπεκείρατο Κάδμος,
<nonn. d. 5.386> ̔Αρμονίη δ' ἰάχησε: φιλοκλαύαύτων δὲ γυναικῶν
<nonn. d. 5.387> συμφερτὴ βαρύδουπος ὅλον δόμον ἔβπεμεν ἠχώ.
<nonn. d. 5.388> Αὐτονόη δ' ὁμόφοιτος ̓Αρισταίῳ παρακοίτῃ
<nonn. d. 5.389> ἤιε μαστεύουσα πολύπλανα λείψανα νεκροῦ:
<nonn. d. 5.390> εἶδε καὶ οὐ γίνωσκεν ἑὸν γόνον, ἔδρακε μορφὴν
<nonn. d. 5.391> δαιδαλέης ἐλάφοιο καὶ οὐκ ἴδεν ἀνδρὸς ὀπωπήν,
<nonn. d. 5.392> πολλάκι δ' ἀγνώστοιο παρέστιχεν ὀστέα νεβροῦ
<nonn. d. 5.393> ἐν χθονὶ κεκλιμένοιο καὶ οὐ μάθεν: ὀλλυμένου γὰρ
<nonn. d. 5.394> παιδὸς ἑοῦ δοκέεσκεν ἰδεῖν βροτοειδέα μορφήν.
<nonn. d. 5.395> δύσμορον Αὐτονόην οὐ μέμφομαι: ἀλλοφυῆ γὰρ
<nonn. d. 5.396> λείψανα παιδὸς ὄπωπεν, ἀτεκμάρτου δὲ προσώπου
<nonn. d. 5.397> γαμφηλὰς ἐνόησε καὶ οὐκ ἴδε κύκλον ὀπωπῆς,
<nonn. d. 5.398> καὶ κεράων ἔψαυσε καὶ υἱέος οὐ μάθε κόσην:
<nonn. d. 5.399> λεπταλέους πόδας εὗρε καὶ οὐκ ἐφράσσατο ταρσούς,
<nonn. d. 5.400> λεπταλέους πόδας εἶδε καὶ οὐκ ἴδε κύκλα πεδίλων.
<nonn. d. 5.401> δύσμορον Αὐτονόην οὐ μέμφομαι: οἰχομένου γὰρ
<nonn. d. 5.402> ὀφθαλμοὺς βροτέους οὐκ ἔδρακεν, οὐκ ἴδε μορφῆς
<nonn. d. 5.403> ἀνδρομέης ἴνδαλμα, καὶ οὐκ ἐνόηδεν ἰούλων
<nonn. d. 5.404> ἄνθεϊ πορφυρέῳ κεχαραγμένον ἀνθερεῶνα.
<nonn. d. 5.405> φοιταλέοις δὲ πόδεσσι διερχομένη ῥάχιν ὕλης
<nonn. d. 5.406> τρηχαλέης ἐπάτησε δυσέμβατα νῶτα κολώνης:
<nonn. d. 5.407> λυσιχίτων ἀπέδιλος: ὀριπλανέων δ' ἀπὸ μόχθων
<nonn. d. 5.408> νόστιμος εἰς δόμον ἦλθεν: ἐπ' ἀπρήκτῳ δὲ μενοινῇ
<nonn. d. 5.409> ἀχνυμένη μόγις εὗδε σὺν αἰνοτόκῳ παρακοίτῃ.
<nonn. d. 5.410> ἄμφω δὲ σκιεροῖσιν ἐφωμίλησαν ὀνείροις,
<nonn. d. 5.411> ὄμμασιν ἁρπάξαντες ἀηδονίου πτερὸν ̔́Υπνου.
<nonn. d. 5.412> ψυχὴ δ' ἠιθέοιο κατηφέι πατρὶ παρέστη
<nonn. d. 5.413> στικτὸν ἔχων ἐλάφου σκιόεν δέμας, ἐκ βλεφάρων δὲ
<nonn. d. 5.414> ἔμφρονα δάκρυα χεῦε, καὶ ἀνδρομέῃ φάτο φωνῇ:
<nonn. d. 5.415> “ ̓͂Ω πάτερ, ὑπνώεις, καὶ ἐμὴν οὐκ οἶδας ἀνάγκην:
<nonn. d. 5.416> ἔγρεο καὶ γίνωσκε νόθην ἄγνωστον ὀπωπήν,
<nonn. d. 5.417> ἔγρεο καὶ πήχυνε φίλης ἐλάφοιο κεραίην,
<nonn. d. 5.418> καὶ κύσον ἔμφρονα θῆρα, τὸν Αὐτονόης τέκε γαστήρ.
<nonn. d. 5.419> αὐτὸν ὀπιπεύεις με, τὸν ἔτρεφες: ἀμφότερον γὰρ
<nonn. d. 5.420> δέρκεαι ̓Ακταίωνα καὶ ̓Ακταίωνος ἀκούεις.
<nonn. d. 5.421> εἰ παλάμην ποθέεις καὶ δάκτυλα παιδὸς ἀφάσσειν,
<nonn. d. 5.422> προσθιδίους σκοπίαζε πόδας, καὶ χεῖρα νοήσεις:
<nonn. d. 5.423> εἰ κεφαλὴν ποθέεις, κεφαλὴν ἐλάφοιο δοκεύοις:
<nonn. d. 5.424> εἰ βροτέους κροτάφους, δολιχάς σκοπίαζε κεραίας:
<nonn. d. 5.425> εἰ πόδας ̓Ακταίωνος, ὀπισθιδίην ἴδε χηλήν:
<nonn. d. 5.426> εἰ μελέων τρίχας εἶδες, ἐμοὶ γεγάασι χιτῶνες.
<nonn. d. 5.427> υἷα, πάτερ, γίνωσκε, τὸν οὐκ ἐσάωσεν ̓Απόλλων:
<nonn. d. 5.428> υἷα, πάτερ, στενάχιζε, τὸν οὐκ ἐφύλαξε Κιθαιρών.
<nonn. d. 5.429> ἀλλοφυῆ σέο παῖδα κατηφέι κεῦθε κονίῃ:
<nonn. d. 5.431> μή σε παραπλάγξειε νόθη καὶ ἄπιστος ὀπωπή:
<nonn. d. 5.430> μή τεὸν ἀκτερέιστον ὀλωλότα νεβρὸν ἐάσῃς.
<nonn. d. 5.432> αἴθε, πάτερ, με φύλαξας ἀήθεα θηροσυνάων:
<nonn. d. 5.433> οὐκ ἂν ἐγὼ πόθον εἶχον ἐρημάδος ἰοχεαίρης,
<nonn. d. 5.434> οὐκ ἂν ἐγὼ δέμας εἶδον ̓Ολύμπιον. αἴθε δὲ κούρης
<nonn. d. 5.435> θνητῆς εἶχον ἔρωτα: χαμαιγενέας δὲ γυναῖκας
<nonn. d. 5.436> καλλείψας ἑτέροισι καὶ ὠκυμόρους ὑμεναίους
<nonn. d. 5.437> ἀθανάτην ἐπόθησα: χολωομένης δὲ θεαίνης
<nonn. d. 5.438> δεῖπνον ἐμῶν σκυλάκων γενόμην, πάτερ: εἰσὶ κολῶναι
<nonn. d. 5.439> μάρτυρες: εἰ σκοπέλοις οὐ πείθεαι, εἴρεο Νύμφας
<nonn. d. 5.440> Νηιάδας: δεδάασι δ' ἐμαὶ δρύες: ἰσοτύπους δὲ
<nonn. d. 5.441> θῆρας ἐμοὺς ἐρέεινε, καὶ οὓς ἐκάλεσσα νομῆας.
<nonn. d. 5.442> ἀλλά, πάτερ, πυμάτην πόρε μοι χάριν, ἀφραδέας δὲ
<nonn. d. 5.443> πένθος ἔχων φιλότεκνον ἐμοὺς μὴ κτεῖνε φονῆας,
<nonn. d. 5.444> παιδοφόνους οἴκτειρον ἀμεμφέας: ἡμετέραις γὰρ
<nonn. d. 5.445> θηρείαις ἀέκοντες ἀπεπλάγχθησαν ὀπωπαῖς.
<nonn. d. 5.446> τίς δὲ κύων ἐλάθου ποτὲ φείδεται; ἠὲ τίς ἀνὴρ
<nonn. d. 5.447> νεβροφόνοις σκυλάκεσσι χολώεται; ἆ πόσα δειλοὶ
<nonn. d. 5.448> κυκλάδας ἔνθα καὶ ἔνθα περιτροχόωσι κολώνας,
<nonn. d. 5.449> καὶ νέκυν ἰχνεύουσι, τὸν ἔκτανον: ἐκ βλεφάρων δὲ
<nonn. d. 5.450> δάκρυα μὲν προχέουσιν ἐχέφρονα, καὶ ποσὶν ἄκροις
<nonn. d. 5.451> δίκτυα πηχύνουσι φιλοστόργῳ τινὶ δεσμῷ
<nonn. d. 5.452> ἀνδράσιν ἀχνυμένοισιν ἐοικότες, ἡμετέρῃ δὲ
<nonn. d. 5.453> πενθαλέαις ὑλακῇσιν ἐπικλαίουσι χαμεύνῃ.
<nonn. d. 5.454> ναί, λίτομαι, μὴ κτεῖνε γοήμονας: ἡμετέρου γὰρ
<nonn. d. 5.455> δέρματα λαχνήεντος ἐθηήσαντο προσώπου,
<nonn. d. 5.456> οὐδὲ λιταῖς πείθοντο, καὶ οὐκ ἀνέκοψαν ὀδόντας
<nonn. d. 5.457> ἀλλοίης ἀίοντες ἐμῆς μυκήματα φωνῆς,
<nonn. d. 5.458> καὶ κινυροῖς στομάτεσσιν ἐμὴν ἐρέεινον ἐρίπνην:
<nonn. d. 5.459> ̔σήμερον ̓Ακταίωνά τις ἥρπασεν, εἴπατε, πέτραι,
<nonn. d. 5.460> πῇ δρόμον ἀμφιέπει κεμαδοσσόον, εἴπατε, Νύμφαι.
<nonn. d. 5.461> τοῖα κύνες φθέγξαντο: καὶ ἀντιάχησε κολώνη:
<nonn. d. 5.462> ̔τίς κεμὰς οὐρεσίφοιτος ἔχει κεμαδοσσόον ἄγρην;
<nonn. d. 5.463> οὐκ ἔλαφον πυθόμην ἐλαφηβόλον: ἀλλοφυὴς δὲ
<nonn. d. 5.464> ̓Ακταίων μετάμειπτο καὶ ἔπλετο νεβρὸς ἐχέφρων,
<nonn. d. 5.465> ὅς ποτε θῆρας ἔπεφνεν: ὑπ' ἀνδροφόνῳ δὲ καὶ αὐτὸς
<nonn. d. 5.466> ̓Αγρέος αἷμα φέρων ἀγρεύεται ἰοχεαίρῃ.̓
<nonn. d. 5.467> τοῖα μὲν ἀχνυμένων σκυλάκων ἐβόησαν ἐρίπναι.
<nonn. d. 5.468> πολλάκι δ' ̓́Αρτεμις εἶπεν ἐμῷ μαστῆρι φονῆι:
<nonn. d. 5.469> ̔λῆγε, κύων βαρύμοχθε, πολυπλανὲς ἴχνος ἑλίσσων:
<nonn. d. 5.470> δίζεαι ̓Ακταίωνα, τὸν ἔνδοθι γαστρὸς ἀείρεις,
<nonn. d. 5.471> δίζεαι ̓Ακταίωνα, τὸν ἔκτανες: ἢν ἐθελήσῃς,
<nonn. d. 5.472> ὄψεαι ὀστέα μοῦνα τεῆς ἔτι λείψανα φορβῆς.̓
<nonn. d. 5.473> ἀλλά, πάτερ, κατὰ κόσμον ἐμὸν μόρον εἰς σὲ βοήσω.
<nonn. d. 5.474> θάμνος ἔην τανύφυλλος, ὁ μὲν φυλίης, ὁ δ' ἐλαίης:
<nonn. d. 5.475> δειλὸς ἐγώ: φυλίης γὰρ ἐπώνυμον ἔρνος ἐάσας
<nonn. d. 5.476> πρέμνον ἐς ἀγχικέλευθον ἀνέδραμον ἁγνὸν ἐλαίης
<nonn. d. 5.477> ̓Αρτέμιδος χρόα γυμνὸν ἀθηήτοιο δοκεύων.
<nonn. d. 5.478> ἀασάμην: διδύμην γὰρ ἀτάσθαλον ὕβριν ἀέξων
<nonn. d. 5.479> Παλλάδος εἰς φυτὸν ἦλθον, ἰδεῖν δέμας ἰοχεαίρης
<nonn. d. 5.480> τολμηροῖς βλεφάροισιν, ὅθεν βαρύμηνις ἀπειλὴ
<nonn. d. 5.481> ἔχραεν ̓Ακταίωνι καὶ ̓Αρτέμιδος καὶ ̓Αθήνης.
<nonn. d. 5.482> ἄρτι γὰρ ἱδρώουσα πυραυγέι καύματος ἀτμῷ
<nonn. d. 5.483> ̓́Αρτεμις εὐκαμάτοιο μετὰ δρόμον ἠθάδος ἄγρης
<nonn. d. 5.484> λούετο μὲν καθαροῖσιν ἐν ὕδασι, λουομένης δὲ
<nonn. d. 5.485> ὀφθαλμοὺς ἀμάρυσσεν ἐμοὺς ἀντώπιος αἴγλη
<nonn. d. 5.486> χιονέας ἀκτῖνας ἀκοντίζουσα ῥεέθροις:
<nonn. d. 5.487> φαίης δ', ὡς παρὰ χεῦμα παλίμπορον ̓Ωκεανοῖο
<nonn. d. 5.488> ἑσπερίη σελάγιζε δι' ὕδατος ὄμπνια Μήνη.
<nonn. d. 5.489> νηιάδες δ' ὀλόλυξαν ὁμήλυδες: ἴαχε Λοξὼ
<nonn. d. 5.490> σύνθροον Οὖπιν ἔχουσα, γαληναίῳ δὲ ῥεέθρῳ
<nonn. d. 5.491> νηχομένην ἀνέκοψε κασιγνήτην ̔Εκαέργην.
<nonn. d. 5.492> καὶ ζόφος ἠερόφοιτος ἐμὰς ἐκάλυψεν ὀπωπάς:
<nonn. d. 5.493> ἐκ δὲ φυτοῦ προκάρηνος ἐπωλίσθησα κονίῃ,
<nonn. d. 5.494> καὶ λάχον ἐξαπίνης δέμας αἰόλον, ἀντὶ δὲ μορφῆς
<nonn. d. 5.495> ἀνδρομέης ἄγνωστον ἐμὸν δέμας ἔσκεπε λάχνη,
<nonn. d. 5.496> καὶ κύνες ἀγρευτῆρες ὁμῶς ἐχάραξαν ὀδόντας.
<nonn. d. 5.497> σιγήσω τόδε πάντα: τί δεύτερον ἄλγος ἐνίψω;
<nonn. d. 5.498> μή σε καὶ ὑπνώοντα πάλιν στοναχῇσι πελάσσω.
<nonn. d. 5.499> πολλάκι δένδρον ἐκεῖνο παρέστιχες, ὁππόθι κεῖται
<nonn. d. 5.500> λείψανον ̓Ακταίωνος, ὑπὲρ δαπέδου δὲ λυθέντα
<nonn. d. 5.501> πολλάκι δαιδαλέοιο παρήλυθες ὀστέα νεβροῦ
<nonn. d. 5.502> οἰκτρὰ πολυβρώτων μελέων, μεμερισμένα γαίῃ,
<nonn. d. 5.503> ἀλλήλων ἀπάνευθεν. ἐγὼ δέ σοι ἄλλο βοήσω
<nonn. d. 5.504> πιστὸν ἐμοῦ θανάτου σημήιον: ἀρχεκάκου γὰρ
<nonn. d. 5.505> ὄψεαι ἰοδόκην καὶ ἐμὸν βέλος ἐγγύθι δένδρου,
<nonn. d. 5.506> εἰ μὴ καὶ πτερόεντες ἐμορφώθησαν ὀιστοί,
<nonn. d. 5.507> εἰ μὴ χωομένη πάλιν ̓́Αρτεμις εἰς φυτὸν ὕλης
<nonn. d. 5.508> τόξον ἐμὸν μετάμειψεν, ἐμὴν δ' ἤλλαξε φαρέτρην.
<nonn. d. 5.509> ὄλβιος ̓͂Ωτος ἔην, ὅτι μὴ πέλε νεβρὸς ἀλήτης:
<nonn. d. 5.510> οὐ κύνες ̓Ωρίωνα κυνοσσόον... αἴθε καὶ αὐτὸν
<nonn. d. 5.511> σκορπίος ̓Ακταίωνα κατέκτανεν ὀξέι κέντρῳ.
<nonn. d. 5.512> δειλὸς ἐγώ: κενεὴ γὰρ ἐμὸν νόον ἤπαφε φήμη:
<nonn. d. 5.513> εἰσαΐων δ', ὅτι Φοῖβος, ἀδελφεὸς ἰοχεαίρης,
<nonn. d. 5.514> Κυρήνῃ παρίαυεν, ἐμὸν δ' ἔσπειρε τοκῆα,
<nonn. d. 5.515> Αρτεμιν ὠισάμην ἐμφύλιον εἰς γάμον ἕλκειν.
<nonn. d. 5.516> καὶ πάλιν εἰσαΐων, ὅτι νυμφίον ἀργέτις ̓Ηὼς
<nonn. d. 5.517> ἥρπασεν ̓Ωρίωνα καὶ ̓Ενδυμίωνα Σελήνη,
<nonn. d. 5.518> καὶ βροτὸν ̓Ιασίωνα πόσιν προσπτύξατο Δηώ,
<nonn. d. 5.519> ὠισάμην, ὅτι τοῖος ἔην νόος ἰοχεαίρης.
<nonn. d. 5.520> ἀλλά, πάτερ, κτερέιζε νόθην κεραελκέα μορφήν,
<nonn. d. 5.521> μηδὲ λίπῃς ἑτέροισι κυσὶν μέλπηθρα γενέσθαι.
<nonn. d. 5.522> ἢν δὲ κατακρύψῃς ἐμὰ λείψανα κοιλάδι γαίῃ,
<nonn. d. 5.523> δῶρον ἐμοὶ καὶ τοῦτο χαρίζεο, τόξα καὶ ἰοὺς
<nonn. d. 5.524> πῆξον ἐμὸν παρὰ τύμβον, ὅ περ γέρας ἐστὶ θανόντων.
<nonn. d. 5.525> ἀλλὰ βέλος καὶ τόξον ἔα, πάτερ, ὅττι βελέμνοις
<nonn. d. 5.526> τέρπεται ἰοχέαιρα καὶ ἀγκύλα τόξα τιταίνει.
<nonn. d. 5.527> ζωότυπον δ' ἱκέτευε πολύτροπον, ὄφρα χαράξῃ
<nonn. d. 5.528> στικτὸν ἐμὸν νόθον εἶδος ἀπ' αὐχένος εἰς πόδας ἄκρους:
<nonn. d. 5.529> μοῦνον ἐμοῦ βροτέοιο τύπον τεύξειε προσώπου,
<nonn. d. 5.530> πάντες ἵνα γνώωσιν ἐμὴν ψευδήμονα μορφήν.
<nonn. d. 5.531> μὴ δέ, πάτερ, γράψειας ἐμὸν μόρον: οὐ δύναται γάρ
<nonn. d. 5.532> δακρυχέειν ἐμὸν εἶδος ὁμοῦ καὶ πότμον ὁδίτης.”
<nonn. d. 5.533> εἶπεν ὀνειρείη νοερὴ κεμάς, ἀπροϊδὴς δὲ
<nonn. d. 5.534> ᾤχετο πωτήεσσα: καὶ Αὐτονόης παρακοίτης
<nonn. d. 5.535> ἄνθορεν ὀμφήεντος ἀπορρίψας πτερὸν ̔́Υπνου.
<nonn. d. 5.536> ἐκ λεχέων δὲ δάμαρτα πολυπτοίητον ἐγείρας
<nonn. d. 5.537> πέφραδε θηρείην κεραελκέα παιδὸς ὀπωπήν,
<nonn. d. 5.538> καὶ μύθους ἀγόρευεν, ὅσους φάτο νεβρὸς ἐχέφρων.
<nonn. d. 5.539> καὶ γόος ἔπλετο μᾶλλον: ̓Αρισταίοιο δὲ νύμφη
<nonn. d. 5.540> ἤιε μαστεύουσα τὸ δεύτερον, ἀχνυμένη δὲ
<nonn. d. 5.541> πυκνὰ τανυπρέμνοιο διέστιχεν ἔνδια λόχμης:
<nonn. d. 5.542> καὶ κραναῶν στείβουσα δυσέμβατα κύκλα κελεύθων
<nonn. d. 5.543> κεῖνο μόγις φυτὸν εὗρε μιαιφόνον, εὗρε καὶ αὐτὴν
<nonn. d. 5.544> ἰοδόκην καὶ τόξον ἐρημαίῳ παρὰ δένδρῳ.
<nonn. d. 5.545> ὀστέα δ' ἔνθα καὶ ἔνθα χυτῇ μεμερισμένα γαίῃ,
<nonn. d. 5.546> λείψανα πεπτηῶτα, μόγις συνελέξατο μήτηρ,
<nonn. d. 5.547> καὶ φιλίῃ παλάμῃ γλυκερὴν πήχυνε κεραίην,
<nonn. d. 5.548> καὶ κύσεν αἰνομόροιο δασύτριχα χείλεα νεβροῦ.
<nonn. d. 5.549> ὀξὺ δὲ κωκύουσα νέκυν τυμβεύσατο μήτηρ,
<nonn. d. 5.550> πάντα δέ οἱ παρὰ τύμβον ἐπέγραφεν, ὅσσα τοκῆι
<nonn. d. 5.551> ἔννυχος ̓Ακταίωνος ὀνειρείη φάτο φωνή.
<nonn. d. 5.552> ὄφρα μὲν ἔβρεμε πένθος ̓Αρισταίοιο μελάθρῳ,
<nonn. d. 5.553> τόφρα δὲ καλλίστερνος ̓Εχίονι τίκτεν ̓Αγαύη
<nonn. d. 5.554> γηγενέος θρασὺν υἷα θεημάχον: ἀρτιφάτου δὲ
<nonn. d. 5.555> πένθεος ἱσταμένοιο φερώνυμος ἔπλετο Πενθεύς.
<nonn. d. 5.556> καὶ Νεφέλης μετὰ λέκτρα, μετὰ προτέρους ὑμεναίους
<nonn. d. 5.557> εἰς θαλάμους ̓Αθάμαντος ἐκώμασε παρθένος ̓Ινώ:
<nonn. d. 5.558> αἰνοπαθῆ δὲ Λέαρχον ἐγείνατο καὶ Μελικέρτην
<nonn. d. 5.559> ποντιὰς ἐσσομένη μετανάστιος, οἷα τιθήνη
<nonn. d. 5.560> παιδοκόμος Βρομίοιο φερέσβιος: ἀμφοτέροις γὰρ
<nonn. d. 5.561> μαζὸν ἕνα ξύνωσε Παλαίμονι καὶ Διονύσῳ.
<nonn. d. 5.562> καὶ Σεμέλη πεφύλακτο φαεινοτέροις ὑμεναίοις:
<nonn. d. 5.563> ἤδη γὰρ μενέαινε νέον Διόνυσον ἀέξειν,
<nonn. d. 5.564> ταυροφυὲς μίμημα παλαιγενέος Διονύσου,
<nonn. d. 5.565> αἰνομόρου Ζαγρῆος ἔχων πόθον ὑψιμέδων Ζεύς,
<nonn. d. 5.566> ὃν τέκε Περσεφόνεια δρακοντείῃ Διὸς εὐνῇ
<nonn. d. 5.567> σύγγαμος οὐδαίοιο μελαγχλαίνου ψευδήμονα μορφήν,
<nonn. d. 5.568> Ζεὺς ὅτε πουλυέλικτος, ἔχων ψευδήμονα μορφήν,
<nonn. d. 5.569> μείλιχος ἱμερόεντι δράκων κυκλούμενος ὁλκῷ
<nonn. d. 5.570> Περσεφόνης σύλησεν ἀνυμφεύτοιο κορείην
<nonn. d. 5.571> κευθομένης, ὅτε πάντες, ὅσοι ναετῆρες ̓Ολύμπου,
<nonn. d. 5.572> παιδὶ μιῇ θέλγοντο καὶ ἀγχιγάμου περὶ κούρης
<nonn. d. 5.573> Κυπριδίην ἔριν εἶχον ἀσυλήτων ὑμεναίων
<nonn. d. 5.574> δωροφόροι: μή πω δὲ μολὼν ἐπὶ δέμνια Πειθοῦς
<nonn. d. 5.575> ῥάβδον ἑὴν ἐτίταινε γέρας θαλαμηπόλον ̔Ερμῆς,
<nonn. d. 5.576> ὤρεγε δ' ἕδνα γάμοιο λύρην εὔυμνον ̓Απόλλων,
<nonn. d. 5.577> καὶ δόρυ καὶ θώρηκα γαμήλιον ὤπασεν ̓́Αρης
<nonn. d. 5.578> ἀσπίδα δῶρον ἄγων νυμφήιον, εὐκελάδου δὲ
<nonn. d. 5.579> Λήμνιος ἀρτιτέλεστον ἔτι πνείοντα καμίνου
<nonn. d. 5.580> ποικίλον ὁρμὸν ἔτεινε πολύχροον ἀμφιγυήεις:
<nonn. d. 5.581> ἤδη γὰρ προτέρην ἀέκων ἠρνήσατο νύμφην
<nonn. d. 5.582> ̓́Αρεϊ βακχευθεῖσαν ὀπιπεύων ̓Αφροδίτην:
<nonn. d. 5.583> δείκνυε καὶ μακάρεσσι γαμοκλόπον ἅρπαγα λέκτρων,
<nonn. d. 5.584> ἀγγελίῃ Φαέθοντος ἀραχναίῳ τινὶ δεσμῷ
<nonn. d. 5.585> γυμνῇ γυμνὸν ̓́Αρηα περισφίγξας ̓Αφροδίτῃ.
<nonn. d. 5.586> Ζεύς δὲ πατὴρ πολὺ μᾶλλον ἐθέλγετο Περσεφονείῃ:
<nonn. d. 5.587> καὶ Διὶ παπταίνοντι φυῆς εὐπάρθενον ἥβην
<nonn. d. 5.588> ὀφθαλμὸς προκέλευθος ἐγίνετο πομπὸς ̓Ερώτων,
<nonn. d. 5.589> Περσεφόνης ἀκόρητος: ὑπὸ κραδίην δέ οἱ αἰεὶ
<nonn. d. 5.590> λαίλαπες ἐρροίζησαν ἀκοιμήτοιο μερίμνης:
<nonn. d. 5.591> καὶ Παφίης κατὰ βαιὸν ἀνήπτετο μείζονι πυρσῷ
<nonn. d. 5.592> ἐξ ὀλίγου σπινθῆρος: ἐπ' εὐκόλπῳ δὲ θεαίνῃ
<nonn. d. 5.593> Ζηνὸς ἐρωμανέοντος ἐδουλώθησαν ὀπωπαί.
<nonn. d. 5.594> καί ποτε χαλκὸν ἔχουσα διαυγέα τέρπετο κούρη
<nonn. d. 5.595> κάλλεος ἀντιτύποιο δικασπόλον, αὐτομάτῳ δὲ
<nonn. d. 5.596> σιγαλέῳ κήρυκι τύπον πιστώσατο μορφῆς
<nonn. d. 5.597> ψευδαλέον σκιόεντι δέμας κρίνουσα κατόπτρῳ,
<nonn. d. 5.598> μιμηλὴν δ' ἐγέλασσεν ἐς εἰκόνα: Περσεφόνη δὲ
<nonn. d. 5.599> αὐτοχάρακτον ἄγαλμα διοπτεύουσα προσώπου
<nonn. d. 5.600> ψευδομένης νόθον εἶδος ἐδέρκετο Περσεφονείης:
<nonn. d. 5.601> καί ποτε διψαλέοιο πυραυγέι καύματος ἀτμῷ
<nonn. d. 5.602> καρφαλέης φεύγουσα μεσημβρινὸν ἴχνιον ̔́Ωρης
<nonn. d. 5.603> κερκίδος ἱστοπόνων καμάτων ἀμπαύετο κούρη,
<nonn. d. 5.604> καὶ διεροὺς ἱδρῶτας ἀποσμήξασα προσώπου,
<nonn. d. 5.605> σφιγγομένην στέρνοισι σαόφρονα λύσατο μίτρην,
<nonn. d. 5.606> καὶ χρόα λυσιπόνοισι καθικμαίνουσα λοετροῖς
<nonn. d. 5.607> πηγαίῳ πεφόρητο καταψύχοντι ῥεέθρῳ,
<nonn. d. 5.608> νήματα καλλείψασα πεπαρμένα Παλλάδος ἱστῷ.
<nonn. d. 5.609> οὐδὲ Διὸς λάθεν ὄμμα πανόψιον: ἀσκεπέος δὲ
<nonn. d. 5.610> λουομένης ὅλον εἶδος ἐδέρκετο Περσεφονείης:
<nonn. d. 5.611> οὐ τόσον ἱμείρων ἐπεμήνατο Κυπρογενείῃ,
<nonn. d. 5.612> ἣν ποθέων ἀκίχητα γονὴν ἔσπειρεν ἀρούρῃ
<nonn. d. 5.613> θερμὸν ἀκοντίζων αὐτόσσυτον ἀφρὸν ̓Ερώτων,
<nonn. d. 5.614> ἔνθεν ἀεξιτόκοιο κεραστίδος ἔνδοθι Κύπρου
<nonn. d. 5.615> Φηρῶν εὐκεράων διδυμόχροος ἤνθεε φύτλη.
<nonn. d. 5.616> καὶ μεδέων κόσμοιο καὶ οὐρανὸν ἡνιοχεύων
<nonn. d. 5.617> εἰς πόθον αὐχένα κάμψεν ὁ τηλίκος: οὐδὲ κεραυνοί,
<nonn. d. 5.618> οὐ στεροπὴ χραίσμησε κορυσσομένης ̓Αφροδίτης:
<nonn. d. 5.619> ̔́Ηρης δ' οἶκον ἔλειπε, λέχος δ' ἀπέειπε Διώνης,
<nonn. d. 5.620> Δηοῦς ῥῖψεν ἔρωτα, Θέμιν φύγε, κάλλιπε Λητώ,
<nonn. d. 5.621> μούνης δ' εἰς ὑμέναιον ἐθέλγετο Περσεφονείης.
<nonn. d. 6.1> οὐδὲ πατὴρ τότε μοῦνος ἔχεν πόθον: ἀλλὰ καὶ αὐτοὶ
<nonn. d. 6.2> ἓν βέλος ἶσον ἔχοντες, ὅσοι ναετῆρες ̓Ολύμπου,
<nonn. d. 6.3> Δηῴης ὑμέναιον ἑεδνώσαντο θεαίνης.
<nonn. d. 6.4> ἔνθα σέλας ῥοδέοιο διαλλάξασα προσώπου
<nonn. d. 6.5> ἄλγεσι κυμαίνοντα νόον μαστίζετο Δηώ:
<nonn. d. 6.6> καὶ κεφαλῆς γονόεσσαν ἀπεσφήκωσε καλύπτρην,
<nonn. d. 6.7> αὐχενίης λύσασα καθειμένα βόστρυχα χαίτης,
<nonn. d. 6.8> παιδὶ περιφρίσσουσα: βαρυνομένης δὲ θεαίνης
<nonn. d. 6.9> δάκρυσιν αὐτοχύτοισι καθικμαίνοντο παρειαί,
<nonn. d. 6.10> ὅττι τόσους μνηστῆρας ἑνὶ φλογόεντι βελέμνῳ
<nonn. d. 6.11> εἰς ἔριν οἰστρηθέντας ὁμοζήλων ὑμεναίων
<nonn. d. 6.12> ξυνὸς ̓́Ερως βάκχευεν, ἁμιλλητῆρας ̓Ερώτων:
<nonn. d. 6.13> πάντας μὲν τρομέεσκε, τὸ δὲ πλέον ὄμπνια μήτηρ
<nonn. d. 6.14> παιδὸς ἔχειν ̔́Ηφαιστον ἐδείδιε χωλὸν ἀκοίτην.
<nonn. d. 6.15> καὶ δόμον ̓Αστραίοιο μετέστιχεν εὔποδι ταρσῷ,
<nonn. d. 6.16> δαίμονος ὀμφήεντος: ὀπισθοπόρων δὲ κομάων
<nonn. d. 6.17> ἄπλοκον ἀσταθέεσσιν ἐσείετο βόστρυχον αὔραις.
<nonn. d. 6.18> τὴν μὲν ἰδὼν ἤγγειλεν ̔Εωσφόρος: εἰσαΐων δὲ
<nonn. d. 6.19> ὦρτο γέρων ̓Αστραῖος: ὁ μὲν γραμμῇσι χαράσσων
<nonn. d. 6.20> κυανέην ἐνέπασσε κόνιν περὶ νῶτα τραπέζης,
<nonn. d. 6.21> καὶ τυπόων ἑλικηδὸν ὑπ' ἀγκυλόδοντι σιδήρῳ
<nonn. d. 6.22> πυθμένα τετράπλευρον ἐπέγραφεν αἴθοπι τέφρῃ,
<nonn. d. 6.23> καὶ τύπον ἄλλον ἔτευξεν ἰσογλώχινι τριγώνῳ.
<nonn. d. 6.24> ἀλλὰ τὰ μὲν μεθέηκε καὶ ἤλυθεν ἄγχι θυράων
<nonn. d. 6.25> ἀντιόων Δήμητρι: διεσσυμένων δὲ μελάθρου
<nonn. d. 6.26> ἕσπερος ἡγεμόνευε, καὶ εἰς θρόνον ἵδρυε Δηὼ
<nonn. d. 6.27> πατρὸς ἑοῦ παρὰ θῶκον: ὁμοστόργῳ δὲ μενοινῇ
<nonn. d. 6.28> νεκταρέου κεράσαντες ἀπὸ κρητῆρος ̓Αῆται
<nonn. d. 6.29> δαίμονα λυσιπόνοισιν ἐδεικανόωντο κυπέλλοις
<nonn. d. 6.30> υἱέες ̓Αστραίοιο: πιεῖν δ' ἠρνήσατο Δηὼ
<nonn. d. 6.31> Περσεφόνης μεθύουσα μεληδόνι: μουνοτόκοι γὰρ
<nonn. d. 6.32> τηλυγέτους διὰ παῖδας ἀεὶ τρομέουσι τοκῆες:
<nonn. d. 6.33> ἀλλὰ μόγις παρέπεισεν ἀναινομένην ἔτι Δηὼ
<nonn. d. 6.34> ἡδυεπὴς ̓Αστραῖος ἔχων θελξίφρονα Πειθώ.
<nonn. d. 6.35> ἔνθα γέρων μέγα δεῖπνον ἐπήρτυεν, ὄφρα μερίμνας
<nonn. d. 6.36> θυμοδακεῖς Δήμητρος ἀποσκεδάσειε τραπέζῃ.
<nonn. d. 6.37> καὶ πίσυρες λαγόνεσσι καθαψάμενοι τελαμῶνας
<nonn. d. 6.38> πατρὸς ὑποδρηστῆρες ἐμιτρώθησαν ̓Αῆται:
<nonn. d. 6.39> νεκταρέῳ δὲ κύπελλα παρὰ κρητῆρι τιταίνων
<nonn. d. 6.40> εὖρος ἐῳνοχόει, προχόῳ δ' ἐπιδόρπιον ὕδωρ
<nonn. d. 6.41> εἶχε Νότος, Βορέης δὲ φέρων ἐπέθηκε τραπέζῃ
<nonn. d. 6.42> ἀμβροσίην, Ζέφυρος δὲ περιθλίβων θρόον αὐλοῦ
<nonn. d. 6.43> εἰαρινοῖς δονάκεσσι μελίζετο θῆλυς ̓Αήτης:
<nonn. d. 6.44> καὶ στεφάνους ἔπλεξεν ̔Εωσφόρος ἄνθεα δήσας
<nonn. d. 6.45> ὀρθρινοῖς κομόωντα δροσιζομένοισι κορύμβοις:
<nonn. d. 6.46> καὶ νυχίου λαμπτῆρος ἐθήμονα πυρσὸν ἀείρας
<nonn. d. 6.47> ἕσπερος ὀρχηστῆρι ποδῶν ἐλελίζετο ταρσῷ
<nonn. d. 6.48> πάλλων καμπύλον ἴχνος, ἐπεὶ πέλε πομπὸς ̓Ερώτων,
<nonn. d. 6.49> καὶ σκαρθμῷ μεμέλητο χοροπλεκέων ὑμεναίων.
<nonn. d. 6.50> ἀλλ' ὅτε δὴ μετὰ δαῖτα θεὰ κεκόρητο χορείης
<nonn. d. 6.51> σεισαμένη βαρὺ κέντρον ἀμερσινόοιο μερίμνης,
<nonn. d. 6.52> μαντοσύνην ἐρέεινε, φιλοστόργου δὲ γεραιοῦ
<nonn. d. 6.53> λαιῇ μὲν παλάμῃ γονάτων θίγε, λισσομένη δὲ
<nonn. d. 6.54> δεξιτερῇ ψαύεσκε βαθυσμήριγγος ὑπήνης:
<nonn. d. 6.55> καὶ πολέας μνηστῆρας ἑῆς μυθήσατο κούρης
<nonn. d. 6.56> θέσφατα μαστεύουσα παρήγορα: μαντοσύναι γὰρ
<nonn. d. 6.57> ἐλπίσιν ἐσσομένῃσιν ὑποκλέπτουσιν ἀνίας.
<nonn. d. 6.58> οὐδὲ γέρων ̓Αστραῖος ἀναίνετο: μουνοτόκου δὲ
<nonn. d. 6.59> κούρης ἀρτιλόχευτα γενέθλια μέτρα νοήσας
<nonn. d. 6.60> καὶ χρόνον οὐ πταίοντα καὶ ἀπλανέος δρόμον ̔́Ωρης
<nonn. d. 6.61> ἀρχεγόνου, κάμψας δὲ μετάτροπα δάκτυλα χειρῶν
<nonn. d. 6.62> ἀμφὶ παλιννόστοιο μετήλυδα κύκλον ἀριθμοῦ
<nonn. d. 6.63> ἐκ παλάμης παλάμῃ διεμέτρεε δίζυγι παλμῷ:
<nonn. d. 6.64> καί οἱ κεκλομένῳ θεράπων εὔκυκλον ἀείρας
<nonn. d. 6.65> σφαῖραν ἑλισσομένην, τύπον αἰθέρος, εἰκόνα κόσμου,
<nonn. d. 6.66> ̓Αστερίων παρέθηκε λαβὼν ἐπὶ πώματι χηλοῦ.
<nonn. d. 6.67> ἔνθα γέρων πεπόνητο, καὶ ἄξονος ἄκρον ἑλίσσων
<nonn. d. 6.68> ζῳδιακὸν περὶ κύκλον ἑὴν ἐτίταινεν ὀπωπὴν
<nonn. d. 6.69> λεύσσων ἔνθα καὶ ἔνθα καὶ ἀπλανέας καὶ ἀλήτας:
<nonn. d. 6.70> καὶ πόλον ἀμφελέλιζε: πολυστροφάλιγγι δὲ ῥιπῇ
<nonn. d. 6.71> εἰς δρόμον ἀστήρικτον ἀτέρμονι κάμπτετο νύσσῃ
<nonn. d. 6.72> ἄστρασι ποιητοῖσι νόθος κυκλούμενος αἰθήρ,
<nonn. d. 6.73> ἄξονι μεσσατίῳ τετορημένος: εὗρε δὲ δαίμων
<nonn. d. 6.74> σφαῖραν ἰδὼν στεφανηδόν, ὅτι πλήθοντι προσώπῳ
<nonn. d. 6.75> ἀγκύλα συνδέσμοιο διέτρεχε νῶτα Σελήνη,
<nonn. d. 6.76> καὶ Φαέθων ἰσόμοιρος ἔην ἀντώπιδι Μήνῃ
<nonn. d. 6.77> κέντρῳ ὑποχθονίῳ πεφορημένος, ἀχλυόεις δὲ
<nonn. d. 6.78> κῶνος ἀερσιπότητος ἀπὸ χθονὸς ὀξὺς ἀνέρπων
<nonn. d. 6.79> ἀντίτυπον Φαέθοντος ὅλην ἐκάλυψε Σελήνην:
<nonn. d. 6.80> καὶ γαμίης φιλότητος ἁμιλλητῆρας ἀκούων
<nonn. d. 6.81> ̓́Αρεα δίζετο μᾶλλον, ὑπὲρ δυτικοῦ δὲ μελάθρου
<nonn. d. 6.82> φῶρα γάμων ἐνόησε σὺν ἀστέρι Κυπρογενείης
<nonn. d. 6.83> ἑσπερίῳ: καὶ κλῆρον ἐπώνυμον εὗρε τοκήων
<nonn. d. 6.84> παρθενικῆς ἀστραῖον ὑπὸ στάχυν: ἀμφὶ δ' ἄρ' αὐτῷ
<nonn. d. 6.85> ὀμβροτόκου Κρονίδαο Φαεσφόρος ἔτρεχεν ἀστήρ.
<nonn. d. 6.86> ἀλλ' ὅτε πάντα νόησεν ἀριθμήσας ἴτυν ἄστρων,
<nonn. d. 6.87> σφαῖραν ἀειδίνητον ἀνέκρυφε κοιλάδι κίστῃ,
<nonn. d. 6.88> σφαῖραν ποικιλόνωτον: ἀνειρομένῃ δὲ θεαίνῃ
<nonn. d. 6.89> τριπλόον ὀμφαίης ἀνερεύγετο θέσφατον ἠχοῦς:
<nonn. d. 6.90> “Δημῆτερ φιλότεκνος, ὑπὸ σκιοειδέι κώνῳ
<nonn. d. 6.91> κλεπτομένης ἀκτῖνος ἀφωτίστοιο Σελήνης
<nonn. d. 6.92> νυμφίον ἁρπακτῆρα φυλάσσεο Περσεφονείης
<nonn. d. 6.93> κρυπτὸν ἀσυλήτοιο τεῆς ληίστορα κούρης,
<nonn. d. 6.94> εἰ λίνα Μοιράων ἐπιπείθεται: ἀπροϊδῆ δὲ
<nonn. d. 6.95> ἀθρήσεις πρὸ γάμοιο νόθον λαθραῖον ἀκοίτην
<nonn. d. 6.96> θηρομιγῆ δολόμητιν, ἐπεὶ δυτικῷ παρὰ κέντρῳ
<nonn. d. 6.97> σὺν Παφίῃ στείχοντα γαμοκλόπον ̓́Αρεα λεύσσω,
<nonn. d. 6.98> ἀμφοτέροις δὲ Δράκοντα παραντέλλοντα δοκεύω.
<nonn. d. 6.99> ὀλβίστην ἐνέπω σε: σὺ γὰρ τετράζυγι κόσμῳ
<nonn. d. 6.100> ἔσσεαι ἀγλαόκαρπος, ὅτι χθονὶ καρπὸν ὀπάσσεις
<nonn. d. 6.101> ἀτρυγέτῳ: κούρης γὰρ ὑπὲρ κλήροιο τοκήων
<nonn. d. 6.102> παρθένος ̓Αστραίη σταχυώδεα χεῖρα τιταίνει.”
<nonn. d. 6.103> ὣς φάμενος μαντῷον ὑπὸ στόμα κοίμισεν ὀμφήν.
<nonn. d. 6.104> ἀλλ' ὅτε Δημήτηρ δρεπανηφόρος ἐλπίδα καρπῶν
<nonn. d. 6.105> ἐσσομένων ἤκουσε καὶ αὐτοκέλευστον ἀκοίτην
<nonn. d. 6.106> τηλυγέτης ἀδμῆτος ἀνέγγυον ἅρπαγα κούρης,
<nonn. d. 6.107> ἔστενε μειδιόωσα: δι' ὑψιπόρου δὲ κελεύθου
<nonn. d. 6.108> οἶκον εὸν σπεύδουσα κατηφέι δύσατο ταρσῷ
<nonn. d. 6.109> καὶ ζυγὸν εὐδίνητον ἐχιδναίῃ παρὰ φάτνῃ
<nonn. d. 6.110> ἀμφιταλαντεύσασα λόφῳ διδυμάονι θηρῶν
<nonn. d. 6.111> ἄζυγας ἑρπηστῆρας ἐπεσφήκωσε λεπάδνῳ:
<nonn. d. 6.112> καὶ γένυν ἀγκυλόδοντι περισφίγγουσα χαλινῷ
<nonn. d. 6.113> ξανθοφυὴς βλοσυροῖο δι' ἅρματος ἤγαγε Δηὼ
<nonn. d. 6.114> παῖδα καλυπτομένην νεφέλης κυανάμπυκι μίτρῃ,
<nonn. d. 6.115> καὶ κτύπον ἀντικέλευθον ἐπιβρομέοντος ἀπήνῃ
<nonn. d. 6.116> θηρονόμῳ μάστιγι κατερροίζησε Βορῆος,
<nonn. d. 6.117> ἠερίης ἱππηδὸν ἐπεσσυμένων δρόμον αὔρης
<nonn. d. 6.118> ἀσταθέων πτερὰ κοῦφα περιστέλλουσα δρακόντων
<nonn. d. 6.119> ἀμφὶ κέρας Λιβυκοῖο παλίσσυτον ̓Ωκεανοῖο.
<nonn. d. 6.120> Δικταίης δ' ἀίουσα μέλος κορυθαιόλον ἠχοῦς
<nonn. d. 6.121> Κρῆτα χορὸν παράμειβε βαρυσμαράγοιο βοείης
<nonn. d. 6.122> νῶτα περισκαίροντα κυβιστητῆρι σιδήρῳ.
<nonn. d. 6.123> καί τινα λάινον οἶκον ἐποπτεύουσα θεαίνη
<nonn. d. 6.124> Σικελίης τριλόφοιο Πελωρίδα δύσατο πέτρην
<nonn. d. 6.125> ̓Αδριάδας παρὰ θῖνας, ὅπῃ χύσις ἄστατος ἅλμης
<nonn. d. 6.126> εἰς δύσιν ἑλκομένη περικάμπτεται εἴκελος ἅρπῃ,
<nonn. d. 6.127> εἰς Λίβα πομπεύουσα Βορειόθεν ἀγκύλον ὕδωρ:
<nonn. d. 6.128> καί, Κυανῆν ὅθι πυκνὰ ῥόος χυτλώσατο κούρην
<nonn. d. 6.129> κρηναίῳ στροφάλιγγι χέων ὀπτήριον ὕδωρ,
<nonn. d. 6.130> γείτονα κόλπον ὄπωπεν ἰσοσταθέοντα μελάθρῳ,
<nonn. d. 6.131> λαϊνέης ὀρόφοιο περιστεφθέντα καλύπτρῃ,
<nonn. d. 6.132> ὃν φύσις ἐθρίγκωσε χαραδραίῳ πυλεῶνι
<nonn. d. 6.133> λάινον ἱστὸν ἔχοντα μεμηλότα γείτοσι Νύμφαις.
<nonn. d. 6.134> καὶ θεὸς ὀρφναίοιο διερπύζουσα μελάθρου
<nonn. d. 6.135> παῖδα πολυσφρήγιστον ἐνέκρυφε φωλάδι πέτρῃ:
<nonn. d. 6.136> λυσαμένη δὲ δράκοντας ἐυπτερύγων ἀπὸ δίφρων
<nonn. d. 6.137> τὸν μὲν δεξιτεροῖο παρὰ πρηῶνα θυρέτρου,
<nonn. d. 6.138> τὸν δὲ λιθογλώχινα πύλης παρὰ λαιὸν ὀχῆα
<nonn. d. 6.139> στῆσεν ἀθηήτοιο φυλάκτορα Περσεφονείης:
<nonn. d. 6.140> κεῖθι δὲ Καλλιγένειαν, ἑὴν εὔπαιδα τιθήνην,
<nonn. d. 6.141> κάλλιπε σὺν ταλάροισι, καὶ ὁππόσα θήλεϊ φύτλῃ
<nonn. d. 6.142> Παλλάδος εὐπαλάμοιο νέμει ταλασήιος ἱδρώς:
<nonn. d. 6.143> καὶ ποσὶν ἠέρα τέμνεν, ἐρημονόμοις δὲ φυλάξαι
<nonn. d. 6.144> καμπύλα πετραίῃσιν ἐπέτρεπεν ἅρματα Νύμφαις.
<nonn. d. 6.145> ἀμφὶ δὲ καρχαρόδοντα γένυν πεπόνητο σιδήρου
<nonn. d. 6.146> εἰροκόμῳ ξαίνουσα περὶ κτενὶ λήνεα κούρη,
<nonn. d. 6.147> ἠλακάτῃ δ' ἐνέλισσε: πολυστροφάδεσσι δὲ ῥιπαῖς
<nonn. d. 6.148> εἰλυφόων ἄτρακτος ἕλιξ βητάρμονι παλμῷ
<nonn. d. 6.149> νηθομένων ἐχόρευε μίτων κυκλούμενος ὁλκῷ:
<nonn. d. 6.150> καὶ ποσὶ φοιταλέοισι παλίνδρομος ἄκρον ἀπ' ἄκρου
<nonn. d. 6.151> πρωτοπαγῆ ποίησε διάσματα, φάρεος ἀρχήν,
<nonn. d. 6.152> ἱστῷ δ' ἀμφὶς ἕλισσεν: ὕφαινε δὲ κερκίδι κούρη
<nonn. d. 6.153> πηνίον ἐξέλκουσα παρὲκ μίτον, ἀμφὶ δὲ πέπλῳ
<nonn. d. 6.154> γνωτὴν ἰστοτέλειαν ἑὴν ἐλίγαινεν ̓Αθήνην.
<nonn. d. 6.155> παρθένε Περσεφόνεια, σὺ δ' οὐ γάμον εὗρες ἀλύξαι,
<nonn. d. 6.156> ἀλλὰ δρακοντείοισιν ἐνυμφεύθης ὑμεναίοις,
<nonn. d. 6.157> Ζεὺς ὅτε πουλυέλικτος ἀμειβομένοιο προσώπου
<nonn. d. 6.158> νυμφίος ἱμερόεντι δράκων κυκλούμενος ὁλκῷ
<nonn. d. 6.159> εἰς μυχὸν ὀρφναίοιο διέστιχε παρθενεῶνος,
<nonn. d. 6.160> σείων δαυλὰ γένεια: παρισταμένων δὲ θυρέτρῳ
<nonn. d. 6.161> εὔνασεν ἰσοτύπων πεφορημένος ὄμμα δρακόντων...
<nonn. d. 6.162> καὶ γαμίαις γενύεσσι δέμας λιχμάζετο κούρης
<nonn. d. 6.164> μείλιχος. αἰθερίων δὲ δρακοντείων ὑμεναίων
<nonn. d. 6.163> Περσεφόνης γονόεντι τόκῳ κυμαίνετο γαστήρ,
<nonn. d. 6.165> Ζαγρέα γειναμένη, κερόεν βρέφος, ὃς Διὸς ἕδρης
<nonn. d. 6.166> μοῦνος ἐπουρανίης ἐπεβήσατο, χειρὶ δὲ βαιῇ
<nonn. d. 6.167> ἀστεροπὴν ἐλέλιζε νεηγενέος δὲ φορῆος
<nonn. d. 6.168> νηπιάχοις παλάμῃσιν ἐλαφρίζοντο κεραυνοί.
<nonn. d. 6.169> οὐδὲ Διὸς θρόνον εἶχεν ἐπὶ χρόνον: ἀλλά ἑ γύψῳ
<nonn. d. 6.170> κερδαλέῃ χρισθέντες ἐπίκλοπα κύκλα προσώπου
<nonn. d. 6.171> δαίμονος ἀστόργοιο χόλῳ βαρυμήνιος ̔́Ηρης
<nonn. d. 6.172> Ταρταρίῃ Τιτῆνες ἐδηλήσαντο μαχαίρῃ
<nonn. d. 6.173> ἀντιτύπῳ νόθον εἶδος ὀπιπεύοντα κατόπτρῳ.
<nonn. d. 6.174> ἔνθα διχαζομένων μελέων Τιτῆνι σιδήρῳ
<nonn. d. 6.175> τέρμα βίου Διόνυσος ἔχων παλινάγρετον ἀρχὴν
<nonn. d. 6.176> ἀλλοφυὴς μορφοῦτο πολυσπερὲς εἶδος ἀμείβων,
<nonn. d. 6.177> πῇ μὲν ἅτε Κρονίδης δόλιος νέος αἰγίδα σείων,
<nonn. d. 6.178> πῇ δὲ γέρων βαρύγουνος ἅτε Κρόνος ὄμβρον ἰάλλων:
<nonn. d. 6.179> ἄλλοτε ποικιλόμορφον ἔην βρέφος, ἄλλοτε κούρῳ
<nonn. d. 6.180> εἴκελος οἰστρηθέντι, νέον δέ οἱ ἄνθος ἰούλων
<nonn. d. 6.181> ἀκροκελαινιόωντα κατέγραφε κύκλα προσώπου:
<nonn. d. 6.182> πῇ δὲ χόλῳ δασπλῆτι λέων μιμηλὸς ἰάλλων
<nonn. d. 6.183> φρικαλέον βρύχημα σεσηρότι μαίνετο λαιμῷ,
<nonn. d. 6.184> ὀρθώσας πυκινῇσι κατάσκιον αὐχένα χαίταις,
<nonn. d. 6.185> ἀμφελελιζομένης λασιότριχος ὑψόθι νώτου
<nonn. d. 6.186> αὐτομάτῃ μάστιγι περιστίζων δέμας οὐρῆς:
<nonn. d. 6.187> ἔνθα λεοντείοιο λιπὼν ἴνδαλμα προσώπου
<nonn. d. 6.188> ὑψιλόφῳ χρεμετισμὸν ὁμοίιον ἔβρεμεν ἵππῳ
<nonn. d. 6.189> ἄζυγι, γαῦρον ὀδόντα μετοχμάζοντι χαλινοῦ,
<nonn. d. 6.190> καὶ πολιῷ λεύκαινε περιτρίβων γένυν ἀφρῷ:
<nonn. d. 6.191> ἄλλοτε ῥοιζήεντα χέων συριγμὸν ὑπήνης
<nonn. d. 6.192> ἀμφιλαφὴς φολίδεσσι δράκων ἐλέλικτο κεράστης,
<nonn. d. 6.193> γλῶσσαν ἔχων προβλῆτα κεχηνότος ἀνθερεῶνος,
<nonn. d. 6.194> καὶ βλοσυρῷ Τιτῆνος ἐπεσκίρτησε καρήνῳ
<nonn. d. 6.195> ὁρμὸν ἐχιδνήεντα περίπλοκον αὐχένι δήσας:
<nonn. d. 6.196> καὶ δέμας ἑρπηστῆρος ἀειδίνητον ἐάσας
<nonn. d. 6.197> τίγρις ἔην, στίξας δέμας αἰόλον: ἄλλοτε ταύρῳ
<nonn. d. 6.198> ἰσοφυής, στομάτων δὲ νόθον μυκηθμὸν ἰάλλων
<nonn. d. 6.199> θηγαλέῃ Τιτῆνας ἀνεστυφέλιξε κεραίῃ.
<nonn. d. 6.200> καὶ ψυχῆς προμάχιζεν, ἕως ζηλήμονι λαιμῷ
<nonn. d. 6.201> τρηχαλέον μύκημα δι' ἠέρος ἔβρεμεν ̔́Ηρη,
<nonn. d. 6.202> μητρυιὴ βαρύμηνις, ἰσοφθόγγῳ δὲ θεαίνῃ
<nonn. d. 6.203> αἰθέριον κελάδημα πύλαι κανάχιζον ̓Ολύμπου,
<nonn. d. 6.204> καὶ θρασὺς ὤκλασε ταῦρος: ἀμοιβαίῃ δὲ φονῆες
<nonn. d. 6.205> ταυροφυῆ Διόνυσον ἐμιστύλλοντο μαχαίρῃ.
<nonn. d. 6.206> Ζεὺς δὲ πατήρ, προτέροιο δαϊζομένου Διονύσου
<nonn. d. 6.207> γινώσκων σκιόεντα τύπον δοδίοιο κατόπτρου,
<nonn. d. 6.208> μητέρα Τιτήνων ἐλάσας ποινήτορι πυρσῷ
<nonn. d. 6.209> Ζαγρέος εὐκεράοιο κατεκλήισσε φονῆας
<nonn. d. 6.210> Ταρταρίῳ πυλεῶνι: καὶ αἰθομένων ἀπὸ δένδρων
<nonn. d. 6.211> θερμὰ βαρυνομένης ἐμαραίνετο βόστρυχα γαίης.
<nonn. d. 6.212> ἀντολίην δ' ἔφλεξε καὶ αἰθαλόεντι βελέμνῳ
<nonn. d. 6.213> αἴθετο Βάκτριον οὖδας ἑώιον, ἀγχιπόροις δὲ
<nonn. d. 6.214> κύμασιν ̓Ασσυρίοισιν ἐδαίετο Κάσπιον ὕδωρ,
<nonn. d. 6.215> ̓Ινδῷοί τε τένοντες: ̓Ερυθραίοιο δὲ κόλπου
<nonn. d. 6.216> ἔμπυρα κυμαίνοντος ̓́Αραψ θερμαίνετο Νηρεύς.
<nonn. d. 6.217> καὶ δύσιν ἀντικέλευθον ἑῷ πρήνιξε κεραυνῷ
<nonn. d. 6.218> Ζεὺς πυρόεις φιλότεκνος: ὑπὸ Ζεφύροιο δὲ ταρσῷ
<nonn. d. 6.219> ἡμιδαὴς σέδας ὑγρὸν ἀπέπτυεν ἑσπερὶς ἅλμη,
<nonn. d. 6.220> ̓Αρκτῷοί τε τένοντες: ὁμοφλεγέος δὲ καὶ αὐτῆς
<nonn. d. 6.221> πηγνυμένης πάφλαζε Βορήια νῶτα θαλάσσης:
<nonn. d. 6.222> καὶ Νοτίου νιφόεσσαν ὑπὸ κλίσιν Αἰγοκερῆος
<nonn. d. 6.223> θερμοτέρῳ σπινθῆρι μεσημβρινὸς ἔζεεν ἀγκών.
<nonn. d. 6.224> καὶ διεροῖς βλεφάροις ποταμήια δάκρυα λείβων
<nonn. d. 6.225> ̓Ωκεανὸς λιτάνευε χέων ἱκετήσιον ὕδωρ:
<nonn. d. 6.226> Ζεὺς δὲ χόλον πρήυνε, μαραινομένην δὲ καραυνῷ
<nonn. d. 6.227> γαῖαν ἰδὼν ἐλέαιρε, καὶ ἤθελεν ὕδατι νίψαι
<nonn. d. 6.228> λύματα τεφρήεντα καὶ ἔμπυρον ἕλκος ἀρούρης.
<nonn. d. 6.229> καὶ τότε γαῖαν ἅπασαν ἐπέκλυσεν ὑέτιος Ζεὺς
<nonn. d. 6.230> πυκνώσας νεφέεσσιν ὅλον πόλον, οὐρανίη δὲ
<nonn. d. 6.231> βρονταίοις πατάγοισι Διὸς μυκήσατο σάλπιγξ,
<nonn. d. 6.232> ἀστέρες ὁππότε πάντες ἐνὶ σφετέροισι μελάθροις
<nonn. d. 6.233> κεκριμένοι δρόμον εἶχον, ἐπεὶ τετράζυγι δίφρῳ
<nonn. d. 6.234> ἠέλιος σελάγιζε λεοντείων ἐπὶ νώτων
<nonn. d. 6.235> ἱππεύων ἑὸν οἶκον: ἐπιτροχόωσα δὲ δίφρῳ
<nonn. d. 6.236> καρκίνον ὀκταπόδην τριφυὴς κυκλοῦτο Σελήνη,
<nonn. d. 6.237> καὶ δροσερὴν ὑπὸ πέζαν ἰσημερίῳ παρὰ κύκλῳ
<nonn. d. 6.238> Κύπρις ἀπὸ Κριοῖο μεταστήσασα κεραίης
<nonn. d. 6.239> εἰαρινὸν δόμον εἶχεν, ἀχείμονα Ταῦρον ̓Ολύμπου,
<nonn. d. 6.240> γείτων δ' ̓Ηελίοιο προάγγελον ̔Ιστοβοῆος
<nonn. d. 6.241> σκορπίον εἶχεν ̓́Αρης, μιτρούενον αἴθοπι Ταύρῳ,
<nonn. d. 6.242> δόχμιος ἀντικέλευθον ὀπιπεύων ̓Αφροδίτην,
<nonn. d. 6.243> καὶ τελέων λυκάβαντα δυωδεκάμηνος ὁδίτης
<nonn. d. 6.244> ἰχθύας ἀστερόεντας ἐπέτρεχεν ἀκρόνυχος Ζεύς,
<nonn. d. 6.245> δεξιτερὴν τρίπλευρον ἔχων ἑλικώδεα Μήνην,
<nonn. d. 6.246> καὶ Κρόνος ὄμβρια νῶτα διέστιχεν Αἰγοκερῆος
<nonn. d. 6.247> φέγγεϊ παχνήεντι διάβροχος, ἀμφὶ δὲ φαιδρῇ
<nonn. d. 6.248> παρθενικῇ πτερύγεσσιν ἔην ὑψούμενος ̔Ερμῆς,
<nonn. d. 6.249> ὅττι Δίκην δόμον εἶχε δικασπόλος. ἑπταπόρου δὲ
<nonn. d. 6.250> αἰθέρος ὑδατόεντες ἀνωίχθησαν ὀχῆες
<nonn. d. 6.251> Ζηνὸς ἐπομβρήσαντος: ἐριφλοίσβοιο δὲ κόλπου
<nonn. d. 6.252> κρουνοῖς πλειοτέροισιν ἐμυκήσαντο χαράδραι,
<nonn. d. 6.253> ὑδρηλαὶ δὲ θύγατρες ἀποσπάδες ̓Ωκεανοῖο
<nonn. d. 6.254> λίμναι ἐκουφίζοντο, καὶ ἠέρι νέρτερον ὕδωρ
<nonn. d. 6.255> κρουνοὶ ἀκοντιστῆρες ἀνέβλυον ̓Ωκεανοῖο,
<nonn. d. 6.256> καὶ σκοπιαὶ ῥαθάμιζον, ὀρεσσιχύτῳ δὲ ῥεέθρῳ
<nonn. d. 6.257> δοψαλέαι ποταμηδὸν ἐμορμύροντο κολῶναι:
<nonn. d. 6.258> ὑψώθη δὲ θάλασσα, καὶ εἰς ὄρος ὑψόθι λόχμης
<nonn. d. 6.259> Νηρεΐδες γεγάασιν ̓Ορειάδες. ἆ μέγα δειλή,
<nonn. d. 6.260> χερσὶν ἀπειρήτοισιν ἐνήχετο παρθένος ̓Ηχὼ
<nonn. d. 6.261> ἀρχαίης φόβον ἄλλον ἀμειβομένη περὶ μίτρης,
<nonn. d. 6.262> μή ποτε Πᾶνα φυγοῦσα Ποσειδάωνι μιγείη.
<nonn. d. 6.263> ποντοπόροι δὲ λέοντες ἀήθεος ἔνδοθι πέτρης
<nonn. d. 6.264> χερσαίων ἐχόρευον ἐνὶ σπήλυγγι λεόντων
<nonn. d. 6.265> μυδαλέοις μελέεσσι: χαραδραίῳ δ' ἐνὶ κόλπῳ
<nonn. d. 6.266> εἰναλίῳ δελφῖνι συνήντετο κάπρος ἀλήτης:
<nonn. d. 6.267> καὶ ξυνοῖς ῥοθίοισιν ὀρεσσιχύτου νιφετοῖο
<nonn. d. 6.268> θῆρες ἐναυτίλλοντο σὺν ἰχθύσιν: εἱλικόεις δὲ
<nonn. d. 6.269> πούλυπος οὐρεσίφοιτος ἐπεσκίρτησε λαγωῷ.
<nonn. d. 6.270> καὶ διεροὶ Τρίτωνες ὑπὸ σφυρὰ φωλάδος ὕλης
<nonn. d. 6.271> ἔγχλοον αἰθύσσοντες ἐπ' ἐξύι δίπτυχον οὐρὴν
<nonn. d. 6.272> Πανὸς ὀρεσσαύλοισιν ἐνεκρύπτοντο μελάθροις,
<nonn. d. 6.273> σύμπλοον ἠερίοισιν ἐπτιρέψαντες ἀήταις
<nonn. d. 6.274> στικτὴν ἠθάδα κόχλον: ἐν εὐύδρῳ δὲ κολώνῃ
<nonn. d. 6.275> Πανὶ φιλοσκοπέλῳ μετανάστιος ἤντετο Νηρεύς,
<nonn. d. 6.277> καὶ ναέτης πετραῖος ὄρος μετὰ πόντον ἀμείβων
<nonn. d. 6.276> μυδαλέην σύριγγα διαπλώουσαν ἐάσσας:
<nonn. d. 6.278> ἰκμαλέον σπέος εἶχεν ὑπωροφίης δόμον ̓Ηχοῦς.
<nonn. d. 6.279> καὶ διερῷ τότε φῶτες ἀνοιδαίνοντες ὀλέθρῳ
<nonn. d. 6.280> ὕδασι τυμβεύοντο, πολὺς δέ τις ἄλλος ἐπ' ἄλλῳ
<nonn. d. 6.281> πλώετο κυματόεντι νέκυς πεφορημένος ὁλκῷ:
<nonn. d. 6.282> καὶ νιφετῷ κελάδοντι κεχηνότος ἀνθερεῶνος
<nonn. d. 6.283> χανδὸν ἀπὸ σκοπέλοιο πιὼν ὀρεσίδρομον ὕδωρ
<nonn. d. 6.284> πῖπτε λέων, πέσε κάπρος. ὁμοζεύκτῳ δὲ ῥεέθρῳ
<nonn. d. 6.285> λίμναι ὁμοῦ ποταμοῖσι, Διὸς ῥόος, ὕδατα πόντου
<nonn. d. 6.286> ἀλλήλοις κεκέραστο, καὶ εἰν ἑνὶ τέσσαρες αὖραι
<nonn. d. 6.287> συμμιγέων ἀνέμων ἐπεμάστιον ἄκριτον ὕδωρ.
<nonn. d. 6.288> καὶ διερὴν χθόνα πᾶσαν ἰδὼν ὑπὸ μείζονι παλμῷ
<nonn. d. 6.289> μοῦνον ἀπειλητῆρι τινασσομένην Διὸς ὄμβρῳ
<nonn. d. 6.290> πόντιος ἐννοσίγαιος ἑὴν ἔρριψεν ἀκωκὴν
<nonn. d. 6.291> ἀσχαλόων, τίνα γαῖαν ἀνοχλίσσειε τριαίνῃ.
<nonn. d. 6.292> Νηρεΐδων δὲ φάλαγγες ἐπέπλεον ἄβροχον ὕδωρ:
<nonn. d. 6.293> καὶ χλοερῆς Θέτιν εἶχεν ἐπ' ἰξύος ὑγρὸς ὁδίτης,
<nonn. d. 6.294> τρίτων εὐρυγένειος, ἐπ' ἰχθυόεντι δὲ νώτῳ
<nonn. d. 6.295> πομπίλον ἡνιόχευεν ἐν ἠέρι φοιτὰς ̓Αγαύη,
<nonn. d. 6.296> καὶ λόφον ὑδατόεντι φέρων κυκλούμενον ὁλκῷ,
<nonn. d. 6.297> Δωρίδα κουφίζων, μετανάστιος ἔτρεχε δελφίς.
<nonn. d. 6.298> καὶ βυθίη φάλλαινα περισκαίρουσα κολώναις
<nonn. d. 6.299> πλάζετο, μαστεύουσα χαμευνάδος ἄντρα λεαίνης.
<nonn. d. 6.300> καὶ τότε κυματόεσσαν ἰδὼν ὑπὸ γείτονα πέτρην
<nonn. d. 6.301> νηχομένην Γαλάτειαν ἀνίαχε μυδαλέος Πάν:
<nonn. d. 6.302> “Πῇ φέρεαι, Γαλάτεια, δι' οὔρεος ἀντὶ θαλάσσης;
<nonn. d. 6.303> μὴ τάχα μαστεύεις ἐρατὴν Κύκλωπος ἀοιδήν;
<nonn. d. 6.304> πρὸς Παφίης λίτομαί σε καὶ ὑμετέρου Πολυφήμου,
<nonn. d. 6.305> μὴ κρύψῃς δεδαυῖα βαρὺν πόθον, εἰ παρὰ πέτραις
<nonn. d. 6.306> νηχομένην ἐνόησας ἐμὴν ὀρεσίδρομον ̓Ηχώ.
<nonn. d. 6.307> ἦ ῥά σοι ἶσον ἔχει διεπὸν δρόμον; ἦ ῥα καὶ αὐτὴ
<nonn. d. 6.308> ἑζοθένη δελφῖνι θαλασσαίης ̓Αφροδίτης,
<nonn. d. 6.309> ὡς Θέτις ἀκρήδεμνος, ἐμὴ ναυτίλλεται ̓Ηχώ;
<nonn. d. 6.310> δείδια, μή μιν ὄρινε δυσάντεα κύματα πόντου:
<nonn. d. 6.311> δείδια, μή μιν ἔκευθε μέγας ῥόος: ὣς ἄρα δειλὴ
<nonn. d. 6.312> ἄστατος ἐν πελάγεσσι μετ' οὔρεα κύματα βαίνει:
<nonn. d. 6.313> ἥ ποτε πετρήεσσα φανήσεται ὑδριὰς ̓Ηχώ.
<nonn. d. 6.314> ἀλλὰ τεὸν Πολύφημον ἔα βραδύν: ἢν ἐθελήσῃς,
<nonn. d. 6.315> αὐτὸς ἐμοῖς ὤμοισιν ἀερτάζων σε σαώσω:
<nonn. d. 6.316> οὔ με κατακλύζει κελάδων ῥόος: ἢν ἐθελήσω,
<nonn. d. 6.317> ἴχνεσιν αἰγείοισιν ἐλεύσομαι εἰς πόλον ἄστρων.”
<nonn. d. 6.318> ὥς φαμένῳ Γαλάτεια τόσην ἀντίαχε φωνήν:
<nonn. d. 6.319> “Πὰν φίλε, σὴν ἀνάειρε δι' οἴδματος ἄπλοον ̓Ηχώ:
<nonn. d. 6.320> μή με μάτην ἐρέεινε, τί σήμερον ἐνθάδε βαίνω:
<nonn. d. 6.321> ἄλλον ἐμοὶ πλόον εὗρεν ὑπέρτερον ὑέτιος Ζεύς.
<nonn. d. 6.322> καὶ γλυκερήν περ ἐοῦσαν ἔα Κύκλωπος ἀοιδήν.
<nonn. d. 6.323> οὐκέτι μαστεύω Σικελὴν ἅλα: τοσσατίου γὰρ
<nonn. d. 6.324> τάρβος ἔχω νιφετοῖο καὶ οὐκ ἀλέγω Πολυφήμου.”
<nonn. d. 6.325> εἶπε, καὶ ὑγροπόροιο παρήλυθε Πανὸς ἐναύλους.
<nonn. d. 6.326> πυκνά δὲ κυμαίνοντος ἀμαιμακέτου νιφετοῖο
<nonn. d. 6.327> πᾶσα πόλις, πᾶς δῆμος ἔην ῥόος: οὐδέ τις ἀγκὼν
<nonn. d. 6.328> ἄβροχος ἦν, οὐ γυμνὸς ἔην λόφος, οὐ ῥίον ̓́Οσσης,
<nonn. d. 6.329> οὐ τότε Πήλιον ἄκρον: ὑπὸ τριλόφῳ δὲ κολώνῃ
<nonn. d. 6.330> Τυρσηνὸς κελάδησεν: ἱμασσομένοιο δὲ πόντου
<nonn. d. 6.331> ̓Αδριάδες Σικελοῖσιν ἐρόχθεον ὕδασι πέτραι
<nonn. d. 6.332> ὀμβρηροῖς ῥοθίοισιν. ἐν ἠερίῃ δὲ κελεύθῳ
<nonn. d. 6.333> μαρμαρυγαὶ Φαέθοντος ἐθηλύνοντο ῥεέθροις:
<nonn. d. 6.334> ζώνῃ δ' ἑβδομάτῃ χθαμαλῆς ὑπὲρ ἄντυγα πέζης
<nonn. d. 6.335> κύμασιν ἠλιβάτοισι σέλας ψύξασα Σελήνη
<nonn. d. 6.336> μυδαλέων ἀνέκοψε λελουμένον αὐχένα ταύρων:
<nonn. d. 6.337> ἀστραίῃ δὲ φάλαγγι μεμιγμένον ὄμβριον ὕδωρ
<nonn. d. 6.338> λευκοτέρην ποίησε Γαλαξαίην ἴτυν ἀφρῷ.
<nonn. d. 6.339> καὶ ῥοθίῳ γονόεντι χέων ἑπτάστομον ὕδωρ
<nonn. d. 6.340> ̓Αλφειῷ δυσέρωτι συνήντετο Νεῖλος ἀλήτης,
<nonn. d. 6.341> ὧν ὁ μὲν εὐκάρποιο δι' αὔλακος ἤθελεν ἕρπειν
<nonn. d. 6.342> τέρπων ἰκμαλέοισι φιλήμασι διψάδα νύμφην,
<nonn. d. 6.343> ὅς δὲ παραΐξας προτέρην ὁδὸν ἠθάδος ἄγρης
<nonn. d. 6.344> ἀχνύμενος πεφόρητο: συνερπύζοντα δὲ λεύσσων
<nonn. d. 6.345> Πύραμον ἱμερόεντα τόσην ἀνενείκατο φωνήν:
<nonn. d. 6.346> “Νεῖλε, τί κεν ῥέξαιμι καλυπτομένης ̓Αρεθούσης;
<nonn. d. 6.347> Πύραμε, τί σπεύδεις; τίνι κάλλιπες ἠθάδα Θίσβην;
<nonn. d. 6.348> ὄλβιος Εὐφρήτης, ὅτι μὴ λάχε κέντρον ̓Ερώτων.
<nonn. d. 6.349> ζῆλον ἔχω καὶ δεῖμα μεμιγμένον: ὑδατόεις γὰρ
<nonn. d. 6.350> ἱμερτῇ παρίαυε τάχα Κρονίδης ̓Αρεθούσῃ:
<nonn. d. 6.351> δείδια, μὴ προχοῇσι τεὴν νυμφεύσατο Θίσβην.
<nonn. d. 6.352> Πύραμος, ̓Αλφειοῖο παραίφασις, ἡμέας ἄμφω
<nonn. d. 6.353> οὐ Διὸς ὄμβρος ὄρινεν, ὅσον βέλος ἀφρογενείης.
<nonn. d. 6.354> ἕσπεό μοι φιλέοντι, Συρηκοσίης δ' ̓Αρεθούσης
<nonn. d. 6.355> ἴχνια μαστεύσω, σὺ δέ, Πύραμε, δίζεο Θίσβην.
<nonn. d. 6.356> ἀλλ' ἐρέεις, ὅτι γαῖα τινάσσεται, ὅττι χαλέπτει
<nonn. d. 6.357> οὐρανός, ὅττι θάλασσα βιάζεται, ὅττι καὶ αὐτὸς
<nonn. d. 6.358> ἄπλοος ἀφριόωντι ῥόῳ κυμαίνεται αἰθήρ:
<nonn. d. 6.359> οὐκ ἀλέγω νιφετοῖο μεμηνότος. ἆ μέγα θαῦμα:
<nonn. d. 6.360> αἰθομένην Διὸς ὄμβρος ὅλην χθόνα καὶ φλόγα πόντου
<nonn. d. 6.361> καὶ ποταμοὺς ἐκάθηρεν, ἀπ' ̓Αλφειοῖο δὲ μούνου
<nonn. d. 6.362> οὐτιδανὸν Παφίης οὐκ ἔσβεσεν ἁπτόμενον πῦρ.
<nonn. d. 6.363> ἔμπης, εἰ κλονέει με τόσος ῥόος, εἰ πυρὶ κάμνω,
<nonn. d. 6.364> βαιὸν ἐμῆς ὀδύνης πέλε φάρμακον, ὅττι καὶ αὐτὸς
<nonn. d. 6.365> πλάζεται ἁβρὸς ̓́Αδωνις ἀνιάζων ̓Αφροδίτην.”
<nonn. d. 6.366> οὔ πω μῦθος ἔληγε, φόβος δ' ἐβιήσατο φωνήν.
<nonn. d. 6.367> καὶ τότε Δευκαλίων περόων ὑψούμενον ὕδωρ
<nonn. d. 6.368> ναυτίλος ἦν ἀκίχητος, ἔχων πλόον ἠεροφοίτην,
<nonn. d. 6.369> καὶ στόλος αὐτοκέλευθος ἄτερ ποδός, ἄμμορος ὅρμου,
<nonn. d. 6.370> λάρνακος αὐτοπόροιο κατέγραφε δύσνιφον ὕδωρ.
<nonn. d. 6.371> καί νύ κε κόσμος ἄκοσμος ἐγίνετο, καί νύ κεν ἀνδρῶν
<nonn. d. 6.372> ἄσπορον ἁρμονίην ἀνελύσατο πάντροφος Αἰών:
<nonn. d. 6.373> ἀλλὰ Διὸς ζαθέοις ὑπό νεύμασι κυανοχαίτης
<nonn. d. 6.374> Θεσσαλικοῦ σκοπέλοιο μεσόμφαλον ἄκρον ὀρύξας
<nonn. d. 6.375> γειοτόμῳ τριόδοντι διέσχισε, καὶ διὰ μέσσου
<nonn. d. 6.376> ῥηγνυμένου πρηῶνος ἐχάζετο μάρμαρον ὕδωρ:
<nonn. d. 6.377> καὶ χύσιν ὑψικέλευθον ἀπωσαμένη νιφετοῖο
<nonn. d. 6.378> γαῖα φάνη παλίνορσος: ἐλαυνομένων δὲ ῥεέθρων
<nonn. d. 6.379> εἰς βυθίους κευθμῶνας ἐγυμνώθησαν ἐρίπναι.
<nonn. d. 6.380> καὶ χθονὸς ὑγρὰ μέτωπα χέων πολυδίψιον αἴγλην
<nonn. d. 6.381> ἠέλιος ξήραινε: παχυνομένων δὲ ῥοάων
<nonn. d. 6.382> θερμοτέραις ἀκτῖσιν ἐχερσώθη πάλιν ἰλὺς
<nonn. d. 6.383> οἷα πάρος. βροτέῃ δὲ τετυγμένα μείζονι τέχνῃ
<nonn. d. 6.384> ἄστεα λαϊνέοισιν ἐνεστήρικτο θεμέθλοις,
<nonn. d. 6.385> δωμήθη δὲ μέλαθρα, νεοκτίστων δὲ πολήων
<nonn. d. 6.386> ἀρτιγόνοις μερόπεσσιν ἐρυμνώθησαν ἀγυιαί.
<nonn. d. 6.387> καὶ φύσις ἂψ ἐγέλασσε: συνιπταμένων δὲ θυέλλαις
<nonn. d. 6.388> ὀρνίθων πτερύγεσσιν ἐρετμώθη πάλιν ἀήρ.
<nonn. d. 7.1> ἤδη δ' ἀενάοιο βίου παλιναυξέι καρπῷ
<nonn. d. 7.2> ἄρσενα θηλυτέρῃ γόνιμον σπόρον αὔλακι μίξας
<nonn. d. 7.3> ἄσπορον ἤροσε κόσμον ̓́Ερως, φιλότητος ἀροτρεύς:
<nonn. d. 7.4> καὶ φύσις ἐρρίζωτο, τιθηνήτειρα γενέθλης,
<nonn. d. 7.5> καὶ χθονὶ πῦρ κεράσασα καὶ ἠέρι σύμπλοκον ὕδωρ
<nonn. d. 7.6> ἀνδρομέην μόρφωσε γονὴν τετράζυγι δεσμῷ.
<nonn. d. 7.7> ἀλλὰ βίον μερόπων ἑτερότροπος εἶχεν ἀνίη
<nonn. d. 7.8> ἀρχόμενον καμάτοιο καὶ οὐ λήγοντα μερίμνης.
<nonn. d. 7.9> καὶ Διὶ παμμεδέοντι δυηπαθέων γένος ἀνδρῶν
<nonn. d. 7.10> ἄμμορον εὐφροσύνης ἐπεδείκνυε σύντροφος Αἰών:
<nonn. d. 7.11> οὔ πω γὰρ τοκετοῖο λεχώια νήματα λύσας
<nonn. d. 7.12> Βάκχον ἀνηκόντιζε πατὴρ ἐγκύμονι μηρῷ,
<nonn. d. 7.13> ἀνδρομέης ἄμπαυμα μεληδόνος: οὐ τότε λοιβὴ
<nonn. d. 7.14> ἠερίους ἐμέθυσσε πόρους εὐώδεϊ καπνῷ
<nonn. d. 7.15> οἰνοβαφής, στεφάνους δὲ θεῶν λειμωνίδι ποίῃ
<nonn. d. 7.16> θυγατέρες λυκάβαντος ἀτερπέες ἔπλεκον ̔͂Ωραι:
<nonn. d. 7.17> οἴνου γὰρ χρέος ἦεν: ἀβακχεύτου δὲ χορείης
<nonn. d. 7.18> ἡμιτελὴς ἀνόνητος ἔην χάρις: ἀγρομένων γὰρ
<nonn. d. 7.19> ὄμματα μοῦνον ἔθελγεν, ὅτε στροφάδεσσιν ἐρωαῖς
<nonn. d. 7.20> ὀρχηστὴρ πολύκυκλος ἑλίσσετο λαίλαπι ταρσῶν,
<nonn. d. 7.21> νεύματα μῦθον ἔχων, παλάμην στόμα, δάκτυλα φωνήν.
<nonn. d. 7.22> ἀλλὰ Διὸς πετάσας ἐπὶ γούνασι λευκάδα χαίτην
<nonn. d. 7.23> αἰὼν ποικιλόμορφος, ἔχων κληῖδα γενέθλης,
<nonn. d. 7.24> ἱκεσίης ὀρέγεν κεχαλασμένον ὁλκὸν ὑπήνης,
<nonn. d. 7.25> εἶχε λιτάς: δαπέδῳ δὲ καθελκομένοιο καρήνου
<nonn. d. 7.26> ἐκταδίην ἔθλιψε ῥάχιν κυρτούμενος αὐχήν:
<nonn. d. 7.27> καὶ ποδὸς ὀκλάζοντος ἀτέρμονα χεῖρα τιταίνων
<nonn. d. 7.28> ἀενάου βιότοιο γέρων ἐφθέγξατο ποιμήν:
<nonn. d. 7.29> “Ζεῦ ἄνα, καὶ σὺ δόκευε κατηφέος ἄλγεα κόσμου.
<nonn. d. 7.30> οὐχ ὁράᾳς, ὅτι γαῖαν ὅλην οἴστρησεν ̓Ενυὼ
<nonn. d. 7.31> ὥριον ἀμώουσα ταχυφθιμένης στάχυν ἥβης;
<nonn. d. 7.32> οὔ πω λείψανα κεῖνα παρήλυθεν, ἐξ ὅτε φωτῶν
<nonn. d. 7.33> ἔκλυσας ἔθνεα πάντα, καί ἠερίου ῥόος ὄμβρου
<nonn. d. 7.34> ἠέρα κυμαίνων ἐπεπάφλασε γείτονι Μήνῃ.
<nonn. d. 7.35> χαιρέτω ὠκυμόρων μερόπων βίος, ὧν ἐπὶ πότμῳ
<nonn. d. 7.36> οὐρανίους οἴηκας ἀναίνομαι οὐκέτι κόσμου
<nonn. d. 7.37> πεῖσμα κυβερνήσω: μακάρων δέ τις ἄλλος ἀρείων
<nonn. d. 7.38> πηδάλιον βιότοιο παλιννόστοιο δεχέσθω:
<nonn. d. 7.39> ἄλλος ἐμῶν ἐτέων ἐχέτω δρόμον: αἰνοπαθὲς γὰρ
<nonn. d. 7.40> οἰκτείρων ἐμόγησα πολυτλήτων γένος ἀνδρῶν.
<nonn. d. 7.41> ἄρκιον οὐ πέλε γῆρας, ὅ περ νεότητα μαραίνει
<nonn. d. 7.42> καὶ βραδὺν ἄνδρα τίθησι κάτω νεύοντι καρήνῳ,
<nonn. d. 7.43> κυφός ὅτε τρομερῇσι περισσοπόδεσσι πορείαις
<nonn. d. 7.44> γηροκόμῳ βαρύγουνος ἐρείδεται ἠθάδι βάκτρῳ:
<nonn. d. 7.45> ἄρκιος οὐ πέλε πότμος, ὃς ἔκρυφε πολλάκι Λήθῃ
<nonn. d. 7.46> νυμφίον ἀρτιχόρευτον ὁμόστολον ἥλικι νύμφῃ,
<nonn. d. 7.47> συζυγίης ἀλύτοιο φερέσβια πείσματα λύσας.
<nonn. d. 7.48> οἶδα μέν, ὡς ἐρόεις πέλεται γάμος, ἧχι λιγαίνει
<nonn. d. 7.49> Πανιάδος σύριγγος ὁμόθροος αὐλὸς ̓Αθήνης:
<nonn. d. 7.50> ἔμπης, ποῖον ὄνειαρ, ὅτε ζυγίῳ παρὰ παστῷ
<nonn. d. 7.51> ἑπτατόνου φόρμιγγος ἀράσσεται ὄρθιος ἠχώ;
<nonn. d. 7.52> πηκτίδες οὐ λύουσι μεληδόνας: ἀλλὰ καὶ αὐτὸς
<nonn. d. 7.53> νυμφιδίην ἀχόρευτος ̓́Ερως ἀπεσείσατο πεύκην
<nonn. d. 7.54> τερπωλῆς χατέοντας ὀπιπεύων ὑμεναίους.
<nonn. d. 7.55> ἀλλὰ πολυκμήτων μερόπων ἐπίληθον ἀνίης
<nonn. d. 7.56> φάρμακον ἐρρίζωτο βιοσσόον: οὐράνιον γὰρ
<nonn. d. 7.57> οὐκ ὄφελέν ποτε κεῖνο πίθου κρήδεμνον ἀνοῖξαι
<nonn. d. 7.58> ἀνδράσι Πανδώρη γλυκερὸν κακόν. ἀλλὰ καὶ αὐτὸς
<nonn. d. 7.59> ἀνδρομέης κακότητος ἐπαίτιός ἐστι Προμηθεύς,
<nonn. d. 7.60> ὃς μογερῶν μερόπων ἐπικήδεται: ἀρχεκάκου γὰρ
<nonn. d. 7.61> ἀντὶ πυρὸς γλυκὺ νέκταρ, ὅ περ μακάρων φρένα τέρπει,
<nonn. d. 7.62> κλέψαι μᾶλλον ὄφελλε καὶ ἀνδράσι δῶρον ὀπάσσαι,
<nonn. d. 7.63> ὄφρα τεῷ σκεδάσειε ποτῷ μελεδήματα κόσμου.
<nonn. d. 7.64> ἀλλὰ λιπὼν βιότοιο πολυφλοίσβοιο μερίμνας
<nonn. d. 7.65> σὰς τελετὰς σκοπίαζε κατηφέας: ἦ ῥά σε θέλγει
<nonn. d. 7.66> ἀσπόνδων θυέων ἀνεμώλιος ἀτμὸς ἀλήτης;”
<nonn. d. 7.67> ὣς φαμένοιο γέροντος ἐπὶ χρόνον ἔμφρονι σιγῇ
<nonn. d. 7.68> μῆτιν ἑὴν ἐλέλιζεν ἀτέρμονα μητίετα Ζεύς:
<nonn. d. 7.69> καὶ φρενὸς ἡνία λῦσεν: ἐπασσυτέρῃσι δὲ βουλαῖς
<nonn. d. 7.70> ἐγκεφάλου γονόεντος ἐδινεύοντο μενοιναί.
<nonn. d. 7.71> καὶ Κρονίδης Αἰῶνι θεηγόρον ἴαχε φωνὴν
<nonn. d. 7.72> ἄξονος ὀμφήεντος ὑπέρτερα θέσφατα φαίνων:
<nonn. d. 7.73> “̓͂Ω πάτερ, ἀενάων ἐτέων αὐτόσπορε ποιμήν,
<nonn. d. 7.74> μὴ νεμέσα: βροτέη γὰρ ἀώριος οὔ ποτε λήγει
<nonn. d. 7.75> πληθομένη μινύθουσα φύσις, μίμημα σελήνης.
<nonn. d. 7.76> νέκταρ ἔα μακάρεσσι, καὶ ἀνδράσιν ἄλκαρ ἀνίης
<nonn. d. 7.77> αὐτοχύτῳ γλυκὺν οἶνον ἐοικότα νέκταρι δώσω:
<nonn. d. 7.78> ἄλλο ποτὸν μερόπεσσιν ἐφάρμενον: ἀρχέγονος δὲ
<nonn. d. 7.79> ἄχνυται εἰσέτι κόσμος, ἕως ἕνα παῖδα λοχεύσω.
<nonn. d. 7.80> τίκτω ἐγὼ γενέτης, καὶ τλήσομαι ἄρσενι μηρῷ
<nonn. d. 7.81> θηλυτέρας ὠδῖνας, ὅπως ὠδῖνα σαώσω.
<nonn. d. 7.82> χθιζὰ μὲν εὐρυάλωος ἐμῆς ὑπὸ νεύματι Δηοῦς
<nonn. d. 7.83> γαῖα χαρασσομένη σταχύων μνηστῆρι σιδήρῳ
<nonn. d. 7.84> ξηρὸν ἀμαλλοτόκοιο λοχεύσατο καρπὸν ἀρούρης.
<nonn. d. 7.85> ἤδη δ' ἀγλαόδωρος ἐμὸς πάις ἐν χθονὶ πήξει
<nonn. d. 7.86> ὑγρὸν ἀκεσσιπόνοιο θυώδεα καρπὸν ὀπώρης,
<nonn. d. 7.87> νηπενθὴς Διόνυσος, ἀπενθέα βότρυν ἀέξων,
<nonn. d. 7.88> ἀντίπαλος Δήμητρι: καὶ αἰνήσεις με δοκεύων
<nonn. d. 7.89> ἄμπελον οἰνοτόκοισιν ἐρευθιόωσαν ἐέρσαις
<nonn. d. 7.90> εὐφροσύνης κήρυκα, καὶ ἀγρονόμους παρὰ ληνῷ
<nonn. d. 7.91> ποσσὶ βαρυνομένοισιν ἐπιθλίβοντας ὀπώρην,
<nonn. d. 7.92> Βασσαρίδων τε φάλαγγα φιλεύιον ὑψόθεν ὤμων
<nonn. d. 7.93> ἄπλοκον αἰθύσσουσαν ἐς ἠέρα λυσσάδα χαίτην:
<nonn. d. 7.94> καὶ φρένα βακχεύσαντες ἀμοιβαίοισι κυπέλλοις
<nonn. d. 7.95> πάντες ἀνευάξουσιν ἐπ' εὐκελάδοιο τραπέζης
<nonn. d. 7.96> ἀνδρομέης Διόνυσον ἀλεξητῆρα γενέθλης:
<nonn. d. 7.97> τοῦτον ἀεθλεύσαντα μετὰ χθόνα σύνδρομον ἄστρων,
<nonn. d. 7.98> γηγενέων μετὰ δῆριν, ὁμοῦ μετὰ φύλοπιν ̓Ινδῶν
<nonn. d. 7.99> Ζηνὶ συναστράπτοντα δεδέξεται αἰόλος αἰθήρ.
<nonn. d. 7.100> καὶ θεὸς ἡμερίδων ἐπικείμενον οἴνοπι κισσῷ
<nonn. d. 7.101> ὡς στέφος ἑρπηστῆρα περὶ πλοκάμοισιν ἑλίξας...
<nonn. d. 7.102> σῆμα νέης θεότητος ἔχων ὀφιώδεα μίτρην:
<nonn. d. 7.103> καὶ μακάρων ὁμότιμος ἐπώνυμος ἀνδράσιν ἔσται
<nonn. d. 7.104> ἀμπελόεις Διόνυσος, ἅτε χρυσόρραπις ̔Ερμῆς,
<nonn. d. 7.105> χάλκεος ὥς περ ̓́Αρης, ἑκατηβόλος ὥς περ ̓Απόλλων.”
<nonn. d. 7.106> εἶπε πατήρ: Μοῖραι δὲ συνῄνεον: ἀμφὶ δὲ μύθῳ
<nonn. d. 7.107> ἐσσομένων κήρυκες ἐπέπταρον εὔποδες ̔͂Ωραι.
<nonn. d. 7.108> καὶ τὰ μὲν ὣς εἰπόντε διέτμαγεν, ὃς μὲν ἱκάνων
<nonn. d. 7.109> οἶκον ἐς ̔Αρμονίης, ὁ δὲ ποικίλον εἰς δόμον ̔́Ηρης.
<nonn. d. 7.110> καὶ σοφὸς αὐτοδίδακτος ̓́Ερως αἰῶνα νομεύων
<nonn. d. 7.111> πρωτογόνου Χάεος ζοφεροὺς πυλεῶνας ἀράξας
<nonn. d. 7.112> ἰοδόκην ἐκόμισσε θεήλατον, ᾗ ἔνι μούνῃ
<nonn. d. 7.113> εἰς πόθον ἀλλοπρόσαλλον ἐπιχθονίων ὑμεναίων
<nonn. d. 7.114> Ζηνὶ πυριτρεφέες πεφυλαγμένοι ἦσαν ὀιστοὶ
<nonn. d. 7.115> δώδεκα, καὶ χρύσειον ἔπος μετρηδὸν ἑκάστῳ
<nonn. d. 7.116> ἔγραφεν εἰς μέσα νῶτα ποθοβλήτοιο φαρέτρης:
<nonn. d. 7.117> “πρῶτος ἄγει Κρονίωνα βοώπιδος εἰς λέχος ̓Ιοῦς”:
<nonn. d. 7.118> “δεύτερος Εὐρώπην μνηστεύεται ἅρπαγι ταύρῳ”:
<nonn. d. 7.119> “Πλουτοῦς εἰς ὑμέναιον ἄγει τρίτος ἀρχὸν ̓Ολύμπου”:
<nonn. d. 7.120> “τέτρατος εἰς Δανάην καλέει χρύσειον ἀκοίτην”:
<nonn. d. 7.121> “πέμπτος ἐπεντύνει Σεμέλῃ φλογεροὺς ὑμεναίους”:
<nonn. d. 7.122> “αἰετὸν Αἰγίνῃ πρόμον αἰθέρος ἕκτος ὀπάζει”:
<nonn. d. 7.123> “ἕβδομος ̓Αντιόπην Σατύρῳ δολόεντι συνάπτει”:
<nonn. d. 7.124> “ὄγδοος ἔμφρονα κύκνον ἄγει γυμνόχροϊ Λήδῃ”:
<nonn. d. 7.125> “εἴνατος ἵππια λέκτρα φέρει Περραιβίδι Δίῃ”:
<nonn. d. 7.126> “θέλγεται ̓Αλκμήνης δεκάτῳ τρισέληνος ἀκοίτης”:
<nonn. d. 7.127> “ἑνδέκατος μεθέπει νυμφεύματα Λαοδαμείης”:
<nonn. d. 7.128> “δωδέκατος τρισέλικτον ̓Ολυμπιάδος πόσιν ἕλκει.”
<nonn. d. 7.129> ἀλλ' ὅτε πάντας ὄπωπεν ̓́Ερως στοιχηδὸν ἀφάσσων,
<nonn. d. 7.130> ἄλλους μὲν μεθέηκε πυριγλώχινας ὀιστούς,
<nonn. d. 7.131> χειρὶ δὲ πέμπτον ἄειρε καὶ ἥρμοσεν αἴθοπι νευρῇ
<nonn. d. 7.132> κισσὸν ἐπὶ γλωχῖνι βαλὼν πτερόεντος ὀιστοῦ,
<nonn. d. 7.133> δαίμονος ἀμπελόεντος ἵνα στέφος ἅρμενον εἴη,
<nonn. d. 7.134> νεκταρέου κρητῆρος ὅλον βέλος ἰκμάδι βάψας,
<nonn. d. 7.135> νεκταρέην ἵνα Βάκχος ἀεξήσειεν ὀπώρην.
<nonn. d. 7.136> ὄφρα μὲν εἰς Διὸς οἶκον ̓́Ερως κουφίζετο παλμῷ,
<nonn. d. 7.137> τόφρα δὲ καὶ Σεμέλη ῥοδοειδέι σύνδρομος ὄρθρῳ
<nonn. d. 7.138> ἀργυρέης ἐτίταινε δι' ἄστεος ἦχον ἱμάσθλης
<nonn. d. 7.139> ἡμιόνους ἐλάουσα, καὶ ὄρθιος ἄκρα κονίης
<nonn. d. 7.140> λεπτὸς ἐυκνήμιδος ἐπέγραφεν ὁλκὸς ἀπήνης:
<nonn. d. 7.141> ὄμμασι γὰρ Ληθαῖον ἀμεργομένη πτερὸν ̔́Υπνου
<nonn. d. 7.142> ἀντιτύπῳ πόμπευεν ἀλήμονα θυμὸν ὀνείρῳ
<nonn. d. 7.143> θέσφατα ποικίλλοντι, καὶ ἀρτιγόνοισι κορύμβοις
<nonn. d. 7.144> ἔλπετο καλλιπέτηλον ἰδεῖν φυτὸν ἔνδοθι κήπου
<nonn. d. 7.145> ἔγχλοον, οἰδαλέῳ βεβαρημένον ὄμφακι καρπῷ,
<nonn. d. 7.146> νιφόμενον Κρονίωνος ἀεξιφύτοισιν ἐέρσαις:
<nonn. d. 7.147> ἐξαπίνης δὲ πεσοῦσα δι' αἰθέρος οὐρανίη φλὸξ
<nonn. d. 7.148> δένδρον ὅλον πρήνιξεν, ἑοῦ δ' οὐχ ἥπτετο καρποῦ:
<nonn. d. 7.149> ἀλλά μιν ἁρπόξας τανυσίπτερος ὄρνις ἀλήτης
<nonn. d. 7.150> ἡμιτελῆ χατέοντα τελεσσιγόνοιο λοχείης
<nonn. d. 7.151> ὤρεγε μὲν Κρονίωνι: πατὴρ δέ μιν ἡδέι κόλπῳ
<nonn. d. 7.152> δέκτο λαβών, μηρῷ δὲ συνέρραφεν: ἀντὶ δὲ καρποῦ
<nonn. d. 7.153> ταυροφυὴς κερόεντι τύπῳ μορφούμενος ἀνὴρ
<nonn. d. 7.154> αὐτοτελὴς βλάστησεν ὑπὲρ βουβῶνα τοκῆος:
<nonn. d. 7.155> καὶ Σεμέλη φυτὸν ἦεν, ὑπερφρίσσουσα δὲ κούρη
<nonn. d. 7.156> ἐκ λεχέων ἀνέπαλτο καὶ ἐπτοίησε τοκῆα
<nonn. d. 7.157> εὐπετάλων ἐνέπουσα σελασφόρον ἀτμὸν ἀνείρων.
<nonn. d. 7.158> καὶ Σεμέλης δεδόνητο φυτόν πυρίκαυτον ἀκούων
<nonn. d. 7.159> Κάδμος ἄναξ: καλέσας δὲ θεηγόρον υἷα Χαρικλοῦς
<nonn. d. 7.160> πρώιος αἰθαλόεντας ἐπέφραδε παιδὸς ὀνείρους.
<nonn. d. 7.161> καὶ τότε Τειρεσίαο δεδεγμένος ἔνθεον ὀμφὴν
<nonn. d. 7.162> παῖδα πατὴρ προέηκεν ἐς ἠθάδα νηὸν ̓Αθήνης
<nonn. d. 7.163> Ζηνὶ θυηπολέουσαν ἀκοντιστῆρι κεραυνοῦ
<nonn. d. 7.164> ταῦρον ὁμοκραίροιο φυῆς ἴνδαλμα Λυαίου,
<nonn. d. 7.165> καὶ τράγον ἐσσομένης σταφυλητόμον ἐχθρὸν ὀπώρης.
<nonn. d. 7.166> ἔνθεν ἔβη πρὸ πόληος, ὅπως Διὶ βωμὸν ἀνάψῃ,
<nonn. d. 7.167> ἀστεροπῆς μεδέοντι: παρισταμένη δὲ θυηλαῖς
<nonn. d. 7.168> αἵματι κόλπον ἔδευσε, φόνῳ δ' ἐρραίνετο κούρη:
<nonn. d. 7.169> καὶ πλοκάμους ἐδίηναν ἀφειδέες αἵματος ὁλκοί,
<nonn. d. 7.170> καὶ βοέαις λιβάδεσσιν ἐπορφύροντο χιτῶνες:
<nonn. d. 7.171> καὶ δρόμον ἰθύνουσα βαθυσχοίνῳ παρὰ ποίῃ
<nonn. d. 7.172> γείτονος ̓Ασωποῖο μετέστιχε πάτριον ὕδωρ
<nonn. d. 7.173> παρθένος αἰολόπεπλος, ἵνα σμήξειε ῥεέθροις
<nonn. d. 7.174> στικτὰ πολυρραθάμιγγι δεδευμένα φάρεα λύθρῳ.
<nonn. d. 7.180> καὶ Σεμέλην ὁρόωσα παρ' ̓Ασωποῖο ῥεέθροις
<nonn. d. 7.181> λουομένην ἐγέλασσεν ἐν ἠέρι φοιτὰς ̓Ερινὺς
<nonn. d. 7.182> μνησαμένη Κρονίωνος, ὅτι ξυνήονι πότμῳ
<nonn. d. 7.183> ἀμφοτέρους ἤμελλε βαλεῖν φλογόεντι κεραυνῷ.
<nonn. d. 7.184> κεῖθι δέμας φαίδρυνε, σὺν ἀμφιπόλοισι δὲ γυμνὴ
<nonn. d. 7.185> χεῖρας ἐρετμώσασα δι' ὕδατος ἔτρεχε κούρη:
<nonn. d. 7.186> καὶ κεφαλὴν ἀδίαντον ἐκούφισεν ἴδμονι τέχνῃ
<nonn. d. 7.187> ὕψι τιταινομένην ὑπὲρ οἴδματος, ἄχρι κομάων
<nonn. d. 7.188> ὑγροβαφής, καὶ στέρνον ἐπιστορέσασα ῥεέθρῳ
<nonn. d. 7.189> ποσσὶν ἀμοιβαίοισιν ὀπίστερον ὤθεεν ὕδωρ.
<nonn. d. 7.175> καὶ φόρον ἄλλον ἔδεκτο, καὶ ὑψόθι γείτονος ὄχθης
<nonn. d. 7.176> ἠῴην παρὰ πέζαν ἀλεξικάκου Διονύσου
<nonn. d. 7.177> εἰς ῥόον, εἰς ἀνέμους ἀπεσείσατο τάρβος ὀνείων.
<nonn. d. 7.178> οὐκ ἀθεεὶ δὲ ῥέεθρα μετήιεν, ἀλλά ἑ κείνου
<nonn. d. 7.179> εἰς προχοὰς ποταμοῖο προμάντιες ἤγαγον ̔͂Ωραι
<nonn. d. 7.190> οὐδὲ Διὸς λάθεν ὄμμα πανόψιον: ἀμφὶ δὲ κούρῃ
<nonn. d. 7.191> ὑψιφανὴς ἐλέλιζεν ἀτέρμονα κύκλον ὀπωπῆς.
<nonn. d. 7.192> καὶ βιοτῆς ἐπίκουρον ἐν ἠέρι τόξον ἀνέλκων
<nonn. d. 7.193> πατρὸς ὀπιπευτῆρος ̓́Ερως ἀντώπιος ἔστη,
<nonn. d. 7.194> τοξευτὴρ ἀκίχητος: ἐπ' ἀνθοκόμῳ δὲ βελέμνῳ
<nonn. d. 7.195> νευρὴ μὲν σελάγιζεν, ὀπισθοτόνοιο δὲ τόξου
<nonn. d. 7.196> ἑλκομένου ῥοίζησε σοφὸν βέλος Εὔιον ἠχώ.
<nonn. d. 7.197> Ζεὺς δὲ πατὴρ σκοπὸς ἦεν ὁ τηλίκος: οὐτιδανῷ δὲ
<nonn. d. 7.198> αὐχένα κάμψεν ̓́Ερωτι: καὶ εἴκελος ἀστέρος ὁλκῷ
<nonn. d. 7.199> συριγμῷ γαμίῳ δεδονημένος ἰὸς ̓Ερώτων
<nonn. d. 7.200> εἰς κραδίην Διὸς ἦλθε παράτροπος ἔμφρονι παλμῷ,
<nonn. d. 7.201> ἀκροτάταις γλυφίδεσσιν ἐπιγράψας πτύχα μηροῦ,
<nonn. d. 7.202> ἐσσομένου τοκετοῖο προάγγελος. ἔνθα Κρονίων
<nonn. d. 7.203> ἄστατον ὄμμα φέρων γαίης ὀχετηγὸν ἀνάγκης
<nonn. d. 7.204> παρθενικῆς ἐς ἔρωτα πόθου μαστίζετο κεστῷ:
<nonn. d. 7.205> καὶ Σεμέλην ὁρόων ἀνεπάλλετο, μὴ σχεδὸν ὄχθης
<nonn. d. 7.206> Εὐρώπην ἐνόησε τὸ δεύτερον: ἐν κραδίῃ δὲ
<nonn. d. 7.207> κάμνε πάλιν Φοίνικα φέρων πόθον: ἀγλαΐης γὰρ
<nonn. d. 7.208> τῆς αὐτῆς τύπον εἶχεν, ἀεὶ δέ οἱ ἀμφὶ προσώπῳ
<nonn. d. 7.209> πατροκασιγνήτης ἀμαρύσσετο σύγγονος αἴγλη.
<nonn. d. 7.210> Ζεὺς δὲ πατὴρ δολόεσσαν ἑὴν ἠλλάξατο μορφήν,
<nonn. d. 7.211> καὶ Σεμέλης δι' ἔρωτα προώριος αἰετὸς ἔπτη
<nonn. d. 7.212> ὑψόθεν ̓Ασωποῖο, θυγατρογόνου ποταμοῖο,
<nonn. d. 7.213> Αἰγίνης ἅτε μάντις ἐυπτερύγων ὑμεναίων
<nonn. d. 7.214> ὀξυφαὲς μίμημα φέρων ὄρνιθος ὀπωπῆς:
<nonn. d. 7.215> αἰθέρα δὲ προλέλοιπε καὶ ἀγχιπόρου σχεδὸν ὄχθης
<nonn. d. 7.216> γυμνὸν ἐυπλοκάμοιο δέμας διεμέτρεε κούρης:
<nonn. d. 7.217> οὐ γὰρ ἰδεῖν μενέαινεν ἀπόπροθεν, ἀλλὰ δοκεύειν
<nonn. d. 7.218> ἀγχιφανὴς πάνλευκον ὅλον δέμας ἤθελε νύμφης,
<nonn. d. 7.219> ὅττι τόσον καὶ τοῖον ἀτέρμονα πάντοθι πέμπων
<nonn. d. 7.220> ὀφθαλμὸν περίμετρον, ὅλου θηήτορα κόσμου,
<nonn. d. 7.221> ἄρκιον οὐ δοκέεσκεν ἰδεῖν μίαν ἄζυγα κούρην.
<nonn. d. 7.222> καὶ ῥοδέοις μελέεσσιν ἐφοινίχθη μέλαν ὕδωρ,
<nonn. d. 7.223> καὶ ῥόος ἱμερόεις ποταμήιος ἔπλετο λειμὼν
<nonn. d. 7.224> ἀστράπτων Χαρίτεσσιν: ὀπιπεύουσα διὰ νύμφην
<nonn. d. 7.225> νηιὰς ἀκρήδεμνος ἀνήρυγε θαύματι φωνήν:
<nonn. d. 7.226> “Μὴ προτέρην μετὰ Κύπριν ἀμερσιγάμῳ Κρόνος ἅρπῃ
<nonn. d. 7.227> μήδεα πατρὸς ἔτεμνεν, ἕως πάλιν ἀφρὸς ἐχέφρων
<nonn. d. 7.228> εἰς τόκον αὐτοτέλεστον ἄγων μορφούμενον ὕδωρ
<nonn. d. 7.229> ὁπλοτέρην ὤδινε θαλασσαίην ̓Αφροδίτην;
<nonn. d. 7.230> μὴ ποταμὸς μετὰ πόντον ὁμοζήλοισι λοχείαις
<nonn. d. 7.231> κύματος αὐτογόνοιο λεχώιον ὁλκὸν ἑλίσσων
<nonn. d. 7.232> ἄλλην Κύπριν ἔτικτε, καὶ οὐχ ὑπόειξε θαλάσσῃ;
<nonn. d. 7.233> μὴ μία Μουσάων τις ἐμὸν πατρώιον ὕδωρ
<nonn. d. 7.234> γείτονος ἐξ ̔Ελικῶνος ἐδύσατο, καί τινι πηγῆς
<nonn. d. 7.235> Πηγασίδος προλέλοιπε μελισταγὲς ἵππιον ὕδωρ
<nonn. d. 7.236> ἢ ῥόον ̓Ολμειοῖο; τιταινομένην δὲ ῥεέθροις
<nonn. d. 7.237> παρθένον ἀργυρόπεζαν ἔσω ποταμοῖο δοκεύω:
<nonn. d. 7.238> πείθομαι, ὡς ἐθέλουσα μολεῖν ἐπὶ Λάτμιον εὐνὴν
<nonn. d. 7.239> εἰς λέχος ̓Ενδυμίωνος, ἀκοιμήτοιο νομῆος,
<nonn. d. 7.240> λούεται ̓Αονίῃσιν ἐνὶ προχοῇσι Σελήνη:
<nonn. d. 7.241> εἰ δὲ δέμας φαίδρυνε χάριν γλυκεροῖο νομῆος,
<nonn. d. 7.242> τί χρέος ̓Ασωποῖο μετὰ ῥόον ̓Ωκεανοῖο;
<nonn. d. 7.243> εἰ δὲ καὶ αἰθερίην μεθέπει χιονώδεα μορφήν,
<nonn. d. 7.244> μήνης ποῖον ἔχει σημήιον; ἀστομίων γὰρ
<nonn. d. 7.245> οὐρήων ζυγόδεσμα καὶ ἀργυρόκυκλος ἀπήνη
<nonn. d. 7.246> αἰγιαλῷ παρέασιν, ὑποζεῦξαι δὲ λεπάδνῳ
<nonn. d. 7.247> ἡμιόνους οὐκ οἶδε βοῶν ἐλάτειρα Σελήνη.
<nonn. d. 7.248> εἰ δέ τις οὐρανίη θεὸς ἤλυθε—παρθενικῆς γὰρ
<nonn. d. 7.249> γλαυκὰ γαληναίων βλεφάρων ἀμαρύγματα λεύσσω—,
<nonn. d. 7.250> καὶ τάχα Τειρεσίαο παλαιοτέρην μετὰ νείκην
<nonn. d. 7.251> λούσατο δέρμα βαλοῦσα πάλιν γλαυκῶπις ̓Αθήνη.
<nonn. d. 7.252> κούρη μὲν ῥοδόπηχυς ἔχει θεοειδέα μορφήν:
<nonn. d. 7.253> εἰ δέ μιν ἀγλαόφορτος ἐπιχθονίη τέκε γαστήρ,
<nonn. d. 7.254> αἰθερίων Κρονίωνος ἐπάξιος ἔπλετο λέκτρων.”
<nonn. d. 7.255> τοῖα μὲν ἐν ῥοθίοισιν ὑποβρυχίη φάτο φωνή
<nonn. d. 7.256> Ζεὺς δὲ πυριγλώχινι πόθου δεδονημένος οἴστρῳ
<nonn. d. 7.257> νηχομένης πάπταινε ῥοδόχροα δάκτυλα κούρης:
<nonn. d. 7.258> ἀσταθέος δ' ἐλέλιζεν ἀλήμονα κύκλον ὀπωπῆς,
<nonn. d. 7.259> πῇ μὲν ὀπιπεύων ῥοδέου σπινθῆρα προσώπου,
<nonn. d. 7.260> πῇ δὲ βοογλήνων βλεφάρων σέλας, ἄλλοτε χαίτην
<nonn. d. 7.261> πλαζομένην ἀνέμοισι, παρελκομένων δὲ κομάων
<nonn. d. 7.262> ἀσκεπέος σκοπίαζεν ἐλεύθερον αὐχένα κούρης:
<nonn. d. 7.263> στέρνα δὲ μᾶλλον ὄπωπε, κατὰ Κρονίδαο δὲ γυμνοὶ
<nonn. d. 7.264> μαζοὶ ἐθωρήχθησαν ἀκοντιστῆρες ̓Ερώτων:
<nonn. d. 7.265> καὶ χρόα πάντα δόκευεν: ἀθηήτοιο δὲ μούνου
<nonn. d. 7.266> ὄμμασιν αἰδομένοισι παρήλυθεν ὄργια κόλπου.
<nonn. d. 7.267> καὶ Διὸς αἰθερίοιο νόος μετανάστιος ἕρπων
<nonn. d. 7.268> νηχομένῃ Σεμέλῃ συνενήχετο: θελγομένῳ δὲ
<nonn. d. 7.269> ἡδυμανῆ σπινθῆρα δεδεγμένος ἠθάδι θυμῷ
<nonn. d. 7.270> παιδὶ πατὴρ ὑπόειξεν: ἀκιδνοτάτῳ δὲ βελέμνῳ
<nonn. d. 7.271> βαιὸς ̓́Ερως ἔφλεξεν ὀιστευτῆρα κεραυνοῦ:
<nonn. d. 7.272> οὐδὲ χύσις νιφετοῖο, καὶ οὐ φλογόεντι φορῆι
<nonn. d. 7.273> ἀστεροπὴ χραίσμησεν, ἐνικήθη δὲ καὶ αὐτὴ
<nonn. d. 7.274> ἀπτολέμου Παφίης ὀλίγῳ πυρὶ τοσσατίη φλὸξ
<nonn. d. 7.275> οὐρανίη: καὶ βαιὸς ̓́Ερως λασιότριχι ῥινῷ,
<nonn. d. 7.276> αἰγίδι κεστὸς ἔριζεν, ἐρωτοτόκῳ δὲ φαρέτρῃ
<nonn. d. 7.277> βρονταίης βαρύδουπος ἐδουλώθη κτύπος ἠχοῦς.
<nonn. d. 7.278> καὶ Σεμέλης δεδόνητο πόθου φρενοθελγέι κέντρῳ
<nonn. d. 7.279> θάμβος ἔχων: φιλίῳ γὰρ ἔρως πέλε θαύματι γείτων.
<nonn. d. 7.280> καὶ μόγις εἰς πόλον ἦλθε δολοπλόκος ὑψιμέδων Ζεὺς
<nonn. d. 7.281> ἔνθεον ἀμφιέπων παλινάγρετον εἶδος ὀπωπῆς.
<nonn. d. 7.282> καὶ νυχίης ἐθέλων Σεμέλης ἐπιβήμεναι εὐνῆς
<nonn. d. 7.283> εἰς δύσιν ὄμμα τίταινε, πότε γλυκὺς ̔́Εσπερος ἔλθῃ:
<nonn. d. 7.284> καὶ δολιχὴν Φαέθοντος ἐμέμφετο δείελον ὥρην,
<nonn. d. 7.285> καὶ φιλίοις στομάτεσσι δυσίμερον ἴαχε φωνήν:
<nonn. d. 7.286> “ ̓́Εννεπε, Νὺξ χρονίη, φθονερὴ πότε δύεται ̓Ηώς;
<nonn. d. 7.287> ἀλλὰ σὺ δαλὸν ἄειρε Διὸς προκέλευθον ̓Ερώτων,
<nonn. d. 7.288> λαμπάδα νυκτιπόλοιο προθεσπίζουσα Λυαίου
<nonn. d. 7.289> ζηλήμων Φαέθων με βιάζεται: ἦ ῥα καὶ αὐτὸς
<nonn. d. 7.290> ἱμείρει Σεμέλης καὶ ἐμοὶ ποθέοντι μεγαίρει;
<nonn. d. 7.291> ἠέλιε, κλονέεις με καὶ εἰ μάθες οἶστρον ̓Ερώτων:
<nonn. d. 7.292> φειδομένῃ μάστιγι πόθεν βραδὺν ἵππον ἱμάσσεις;
<nonn. d. 7.293> οἶδα καὶ ὀξυτάτην ἑτέρην δύσιν: ἢν ἐθελήσω,
<nonn. d. 7.294> καὶ σὲ καὶ ἠριγένειαν ἐμοῖς νεφέεσσι καλύψω,
<nonn. d. 7.295> καὶ σέο κευθομένοιο φανήσεται ἠματίη Νὺξ
<nonn. d. 7.296> Ζηνὸς ἐπειγομένοιο γαμοστόλος, ὄφρα φαείνῃ
<nonn. d. 7.297> ἄστρα μεσημβρίζοντα, καὶ ἠθάδα πομπὸν ̓Ερώτων
<nonn. d. 7.298> ἕσπερον ἀντέλλοντα καὶ οὐ δύνοντα τελέσσω.
<nonn. d. 7.299> ἀλλὰ τεὸν προκέλευθον ̔Εωσφόρον εἰς δύσιν ἕλκων
<nonn. d. 7.300> σοὶ καὶ ἐμοὶ ποθέοντι χαρίζεο, παννύχιος δὲ
<nonn. d. 7.301> σῆς Κλυμένης ἀπόναιο, καὶ εἰς Σεμέλην ταχὺς ἔλθω.
<nonn. d. 7.302> ζεῦξον ἐμοὶ τεὸν ἅρμα, φαεσφόρε καὶ σὺ Σελήνη,
<nonn. d. 7.303> μαρμαρυγὴν πέμπουσα φυτηκόμον, ὅττι γενέθλην
<nonn. d. 7.304> θεσπίζει γάμος οὗτος ἀεξιφύτου Διονύσου,
<nonn. d. 7.305> καὶ Σεμέλης ἐρατοῖσιν ἐπαντέλλουσα μελάθροις
<nonn. d. 7.306> λάμψον ἐμοὶ ποθέοντι σὺν ἀστέρι Κυπρογενείης,
<nonn. d. 7.307> καὶ γλυκερὴν μήκυνε Διὸς θαλαμηπόλον ὄρφνην.”
<nonn. d. 7.308> τοῖα πατὴρ ἀγόρευε, τά περ πόθος οἶδε κελεῦσαι.
<nonn. d. 7.309> ἀλλ' ὅτε οἱ σπεύδοντι χαμαιγενὲς ἅλμα τιταίνων
<nonn. d. 7.310> ἀκροτενὴς περίμετρος ἀνέδραμε κῶνος ὀμίχλης,
<nonn. d. 7.311> δυομένης ζόφον ὑγρὸν ἄγων ἀντίσκιον ̓Ηοῦς,
<nonn. d. 7.312> ἀστερόεν τότε δῶμα παρέστιχεν ἠέριος Ζεὺς
<nonn. d. 7.313> εἰς Σεμέλης ὑμέναιον, ἀτεκμάρτῳ δὲ πεδίλῳ
<nonn. d. 7.314> ἅλμα θορὼν πρώτιστον ὅλην αρεμέτρεε ταρσῷ
<nonn. d. 7.315> ἀτραπὸν ἠερίην: τὸ δὲ δεύτερον ἵκετο Θήβην
<nonn. d. 7.316> ὡς πτερὸν ἠὲ νόημα: διεσσυμένῳ δὲ μελάθρου
<nonn. d. 7.317> αὐτόματοι πυλεῶνος ἀνωίχθησαν ὀχῆες.
<nonn. d. 7.318> καὶ Σεμέλην φιλίῳ παλάμης ἠγκάσσατο δεαμῷ,
<nonn. d. 7.319> πῇ μὲν ὑπὲρ λεχέων βοέην μυκώμενος ἠχώ,
<nonn. d. 7.320> ἀνδρομέοις μελέεσσιν ἔχων κερόεσσαν ὀπωπήν,
<nonn. d. 7.321> ἰσοφυὲς μίμημα βοοκραίρου Διονύσου,
<nonn. d. 7.322> πῇ δὲ λεοντείην πυκινότριχα δύσατο μορφήν,
<nonn. d. 7.323> ἄλλοτε πόρδαλις ἦεν, ἅτε θρασὺν υἷα φυτεύων,
<nonn. d. 7.324> πορδαλίων ἐλατῆρα καὶ ἡνιοχῆα λεόντων:
<nonn. d. 7.325> ἄλλοτε μιτρωεῖσαν ὑπὸ σπείρῃσι δρακόντων
<nonn. d. 7.326> νυμφίος ἀμπελόεντι κόμην ἐσφίγγετο δεσμῷ,
<nonn. d. 7.327> οἴνοπα δινεύων ἑλικώδεα κισσὸν ἐθείρης,
<nonn. d. 7.328> Βάκχου πλεκτὸν ἄγαλμα: δράκων δέ τις ἀγκύλος ἕρπων
<nonn. d. 7.329> ταρβαλέης λιχμᾶτο ῥοδόχροον αὐχένα νύμφης
<nonn. d. 7.330> χείλεσι μειλιχίοισι, κατὰ στέρνοιο δὲ βαίνων
<nonn. d. 7.331> ἀκλινέων τροχόεσσαν ἴτυν μιτρώσατο μαζῶν,
<nonn. d. 7.332> συρίζων ὑμέναιον, ἐυσμήνοιο μελίσσης
<nonn. d. 7.333> ἡδὺ μέλι προχέων, οὐ λοίγιον ἰὸν ἐχίδνης.
<nonn. d. 7.334> Ζεὺς δὲ γάμῳ δήθυνε, καὶ ὡς παρὰ γείτονι ληνῷ
<nonn. d. 7.335> εὔιον ἐσμαράγησε, φιλεύιον υἷα φυτεύων:
<nonn. d. 7.336> καὶ στόματι στόμα πῆξεν ἐρωμανές, ἱμερόεν δὲ
<nonn. d. 7.337> νέκταρ ἀναβλύζων Σεμέλην ἐμέθυσσεν ἀκοίτης,
<nonn. d. 7.338> νεκταρέης ἵνα παῖδα τέκῃ σκηπτοῦχον ὀπώρης,
<nonn. d. 7.339> ἄγγελον ἐσσομένων λαθικηδέα βότρυν ἀείρων,
<nonn. d. 7.340> πυρσοφόρῳ νάρθηκι καταχθέα πῆχυν ἐρείσας:
<nonn. d. 7.341> ἄλλοτε θύρσον ἄειρε πολύπλοκον οἴνπι κισσῷ,
<nonn. d. 7.342> δέπμα φέρων ἐλάφοιο: γυναιμανέος δὲ φορῆος
<nonn. d. 7.343> λαιῷ ποικιλόνωτος ἐσείετο νεβρὶς ἀγοστῷ.
<nonn. d. 7.344> γαῖα δὲ πᾶσα γέλασσε, καὶ αὐτοφύτοισι πετήλοις
<nonn. d. 7.345> ὄρχατος ἀμπελόεις Σεμέλης περιδέδρομεν εὐνήν,
<nonn. d. 7.346> καὶ δροσεροῦ λειμῶνος ἀνέβρυον ἄνθεα τοῖχοι
<nonn. d. 7.347> ἀμφὶ γονῇ Βρομίοιο, καὶ ἀννεφέλων ἐπὶ λέκτρων
<nonn. d. 7.348> βρονταίοις πατάγοισιν ἐπέκτυπεν ἐνδόμυχος Ζεὺς
<nonn. d. 7.349> τύμπανα νυκτελίοιο προθεσπίζων Διονύσου.
<nonn. d. 7.350> καὶ Σεμέλην μετὰ λέκτρα φίλῳ προσπτύξατο μύθῳ
<nonn. d. 7.351> ἐλπίσιν ἐσσομένῃσι παρηγορέων ἕο νύμφην:
<nonn. d. 7.352> “Εἰμί, γύναι, Κρονίδης σέο νυμφίος: αἰθερίῳ μὲν
<nonn. d. 7.353> αὐχένα γαῦρον ἄειρε συναπτομένη παρακοίτῃ,
<nonn. d. 7.354> μείζονα δὲ βροτέης μὴ δίζεο μέτρα γενέθλης.
<nonn. d. 7.355> οὔ σοι ἐριδμαίνει Δανάης γάμος: ἀλλὰ καὶ αὐτῆς
<nonn. d. 7.356> πατροκασιγνήτης βοέων ὑμέναιον ̓Ερώτων
<nonn. d. 7.357> ἔκρυφες: Εὐρώπη γὰρ ἀγαλλομένη Διὸς εὐνῇ
<nonn. d. 7.358> ἤλυθεν εἰς Κρήτην, Σεμέλη δ' ἐς ̓́Ολυμπον ἱκάνει.
<nonn. d. 7.359> τί πλέον ἤθελες ἄλλο μετ' αἰθέρα καὶ πόλον ἄστρων;
<nonn. d. 7.360> καί ποτέ τις λέξειεν, ὅτι Κρονίδης πόρε τιμὴν
<nonn. d. 7.361> νερτερίῳ Μίνωι καὶ οὐρανίῳ Διονύσῳ.
<nonn. d. 7.362> ἀλλὰ μετ' Αὐτονόης βροτὸν υἱέα καὶ τόκον ̓Ινοῦς,
<nonn. d. 7.363> τὸν μὲν ἑοῖς σκυλάκεσσι δεδουπότα, τὸν δὲ τοκῆος
<nonn. d. 7.364> παιδοφόνου μέλλοντα θανεῖν πτερόεντι βελέμνῳ,
<nonn. d. 7.365> καὶ μετὶ λυσσαλέης μινυώριον υἱὸν ̓Αγαύης
<nonn. d. 7.366> ἄφθιτον υἷα λόχευε, καὶ ἀθανάτην σε καλέσσω:
<nonn. d. 7.367> ὀλβίη, ὅττι θεοῖσι καὶ ἀνδράσι χάρμα λοχεύσεις
<nonn. d. 7.368> υἱέα κυσαμένη βροτέης ἐπίληθον ἀνίης.”
<nonn. d. 8.1> ὣς εἰπὼν ἐς ̓́Ολυμπον ἔβη θεός: ἐν δὲ μελάθρῳ
<nonn. d. 8.2> ὑψορόφῳ νόον εἶχεν ἀλώμενον ἐγγύθι νύμφης,
<nonn. d. 8.3> Θήβης οἶστρον ἔχων πλέον αἰθέρος: ἱμερόεις γὰρ
<nonn. d. 8.4> οὐρανὸς ἦν Κρονίδῃ Σεμέλης δόμος, ἀμφὶ δὲ παστῷ
<nonn. d. 8.5> ἀμφίπολοι Κάδμοιο Διὸς πέλον εὔποδες ̔͂Ωραι.
<nonn. d. 8.6> καὶ γαμίῃ ῥαθάμιγγι Διιπετέων ὑμεναίων
<nonn. d. 8.7> ὄγκῳ θλιβομένη Σεμέλης κυμαίνετο γαστήρ:
<nonn. d. 8.8> μαρτυρίῃ δὲ τόκοιο φιλοστεφάνου Διονύσου
<nonn. d. 8.9> στέμματι θυμὸν ἔτερπεν, ἐπ' ἀνθοκόμῳ δὲ καρήνῳ
<nonn. d. 8.10> θυιάδος αὐτοέλικτον ἀνέπλεκε κισσὸν ἐθείρης
<nonn. d. 8.11> Βασσαρίδων ἅτε μάντις, ἐπεσσομένῃσι δὲ νύμφαις
<nonn. d. 8.12> ὄψιμον ἀγχιτόκοισιν ἐπωνυμίην πόρε κισσοῦ.
<nonn. d. 8.13> καὶ βαρὺν ὄγκον ἔχουσα θεηγενέος τοκετοῖο,
<nonn. d. 8.14> εἴ ποτέ τις σύριγγι γέρων ἐμελίζετο ποιμήν,
<nonn. d. 8.15> γείτονος εἰσαΐουσα φιλαγραύλου μέλος ̓Ηχοῦς,
<nonn. d. 8.16> οἰοχίτων θαλάμοιο διέστιχε θυιάδι ῥιπῇ:
<nonn. d. 8.17> εἰ κτύπος οὐρεσίφοιτος ἀκούετο δίζυγος αὐλοῦ,
<nonn. d. 8.18> ὑψορόφων ἀπέδιλος ἀναθρῴσκουσα μελάθρων
<nonn. d. 8.19> εἰς ῥάχιν αὐτοκέλευστος ἐρημάδος ἔστιχεν ὕλης:
<nonn. d. 8.20> κύμβαλον εἰ πλατάγησε, ποδῶν ἐλελίζετο παλμῷ,
<nonn. d. 8.21> λοξῷ καμπύλον ἴχνος ὑποσκαίρουσα πεδίλῳ:
<nonn. d. 8.22> εἰ δὲ τανυκραίροιο μεμυκότος ἔκλυε ταύρου,
<nonn. d. 8.23> ἀντίτυπον μίμημα βοὸς μυκήσατο λαιμῷ:
<nonn. d. 8.24> πολάκι ποιμενίην ὑπὸ δειράδα θυιάδι φωνῇ
<nonn. d. 8.25> Πανὶ μέλος συνάειδε καὶ ἔπλετο σύνθροος ̓Ηχώ,
<nonn. d. 8.26> καὶ νόμιον κερόεντος ἀμειβομένη κτύπον αὐλοῦ
<nonn. d. 8.27> εἰς χορὸν ἴχνος ἔκαμψε: πάις δ' ἀλόχευτος ἐχέφρων
<nonn. d. 8.28> ἅλμασιν ἐνδομύχοισι συνεσκίρτησε τεκούσῃ
<nonn. d. 8.29> αὐλομανὲς μίμημα, καὶ αὐτοδίδακτον ἀοιδὴν
<nonn. d. 8.30> ἡμιτελὴς κελάδησε χέων ὑποκόλπιον ἠχώ.
<nonn. d. 8.31> ὣς ὁ μὲν ἀρσενόπαιδος ἀέξετο γαστέρος ὄγκῳ
<nonn. d. 8.32> ἄγγελος εὐφροσύνης, νοερὸν βρέφος: ἀμφὲ δὲ κούρῳ
<nonn. d. 8.33> ἀμφίπολοι Κρονίωνος ἐπέστεφον οὐρανὸν ̔͂Ωραι.
<nonn. d. 8.34> καὶ Φθόνος ὑψιμέδοντος ὀπιπεύων Διὸς εὐνὴν
<nonn. d. 8.35> καὶ Σεμέλης ὠδῖνα θεηγενέος τοκετοῖο
<nonn. d. 8.36> Βάκου ζῆλον ἔδεκτο καὶ ἔνδοθι γαστρὸς ἐόντος,
<nonn. d. 8.37> αὐτοπαθὴς ἄστοργος ἑῷ βεβολημένος ἰῷ.
<nonn. d. 8.38> καὶ φρενὶ κερδαλέῃ δκολιὴν ἐφράσσατο βουλὴν
<nonn. d. 8.39> ̓́Αρεος ἀντιτύποιο φέρων ψευδήμονα μορφὴν
<nonn. d. 8.40> ἔντεσι μιμηλοῖσι, καὶ οἷά περ αἵματος ὁλκῷ
<nonn. d. 8.41> ἄνθεϊ φαρμακόεντι κατέγραφε νῶτα βοείης
<nonn. d. 8.42> ποιητῇ ῥαθάμιγγι, καὶ ὡς κταμένων ἀπὸ φωτῶν
<nonn. d. 8.43> βάψας ἰσοτύπῳ δεδολωμένα δάκτυλα μίλτῳ
<nonn. d. 8.44> χεῖρας ἐρευθιόωντι νόθῳ φοινίσσετο λύθρῳ:
<nonn. d. 8.45> καὶ κτύπον ἐννεάχιλον ἀνήρυγεν ἀνθερεῶνος
<nonn. d. 8.46> σμερδαλέοις στομάτεσσι χέων ῥηξήνορα φωαάν:
<nonn. d. 8.47> κλεψινόοις δ' ὀάροισιν ἀνεπτοίησεν ̓Αθήνην,
<nonn. d. 8.48> καὶ φθονερὴν οἴστρησεν ἔτι πλέον εἰς χόλον ̔́Ηρην:
<nonn. d. 8.49> ἀμφοτέρας δ' ἐρέθιζε: τόσῳ δ' ἠνίπαπε μύθῳ:
<nonn. d. 8.50> “Δίζεό σοι νέον ἄλλον ἐν αἰθέρι νυμθίον, ̔́Ηρη,
<nonn. d. 8.51> ἄλλον, ἐπεὶ Σεμέλη τεὸν ἥρπασεν, ἧς χάριν εὐνῆς
<nonn. d. 8.52> Θήβης ἑπταπύλοιο γαμήλιον οὖδας ἀμείβων
<nonn. d. 8.53> οὐρανὸν ἑπτάζωνον ἀναίνεται: ἀντὶ σέθεν δὲ
<nonn. d. 8.54> τέρπεται ἀγκὰς ἔχων χθονίην ἐγκύμονα νύμφην.
<nonn. d. 8.55> πῇ μοι ζῆλος ἔβη μητρώιος; ἦ ῥα καὶ αὐτῆς
<nonn. d. 8.56> εἰς Σεμέλης ὑμέναιον ἐθηλύνθη χόλος ̔́Ηρης;
<nonn. d. 8.57> πῇ σέο κέντρα μύωπος ἀφειδέος; οὐκέτι πόντῳ
<nonn. d. 8.58> πόρτις ἁλιπτοίητος ἐλαύνεται; οὐκέτι βούτης
<nonn. d. 8.59> ̓́Αργος ἀκοιμήτοισι πολυσπερέεσσιν ὀπωπαῖς
<nonn. d. 8.60> κλεψιγάμου Κρονίδαο νεώτερα λέκτρα φυλάσσει;
<nonn. d. 8.61> ἀλλὰ τί μοι δίμος οὗτος ̓Ολύμπιος; εἰς χθόνα βαίνων
<nonn. d. 8.62> αἰθέρα καλλείψω πατρώιον, ἡμετέρην δὲ
<nonn. d. 8.63> Θρῄκην ναιετάων οὐ μητέρος ἄλγεα λεύσσω
<nonn. d. 8.64> ἀχνυμένης, οὐ Ζῆνα γαμοκλόπον: εἰ δέ ποτ' ἔλθῃ
<nonn. d. 8.65> γαῖαν ἐς ἡμετέρην ποθέων Βιστωνίδα κούρην,
<nonn. d. 8.66> γνώσεται, οἷος ̓́Αρης, ὅτε χώεται: ἡμετέρην γὰρ
<nonn. d. 8.67> Τιτήνων ὀλέτειραν ἔχων θανατηφόρον αἰχμὴν
<nonn. d. 8.68> ἐκ Θρῄκης Κρονίωνα γυναιμανέοντα διώξω:
<nonn. d. 8.69> καὶ πρόφασιν μεφέπων, ὅτι παρθένον εἰς λέχος ἕλκει,
<nonn. d. 8.70> ἔσσομαι αὐτοκέλευστος ἐμῆς τιμήορος εὐνῆς,
<nonn. d. 8.71> ὅττι χαμαιγενέεσσιν ὁμιλήσας ὑμεναίοις
<nonn. d. 8.72> αἰθέρα ποικιλόνωτον ἑῶν ἔπλησεν ἐρώτων.
<nonn. d. 8.73> οὐρανὸς ἱλήκοι, μερόπων δόμος: ἄξονα βαίνω;
<nonn. d. 8.74> Καλλιστὼ κατ' ̓́Ολυμπον ἑλίσσεται, ἧχι φαείνει
<nonn. d. 8.75> κύκλος ἀερσιλόφοιο φερώνυμος ̓Αρκάδος ̓́Αρκτου.
<nonn. d. 8.76> Πλειάδος ἑπταπόρου στυγέω δρόμον: ἐν γὰρ ̓Ολύμπῳ
<nonn. d. 8.77> ̓Ηλέκτρη κλονέει με συναστράπτουσα Σελήῃ.
<nonn. d. 8.78> νῦν πόθεν ἠρεμέεις; ὑποκόλπιον υἱέα Λητοῦς
<nonn. d. 8.79> ἤκαχες ̓Απόλλωνα, καὶ οὐ Διόνυσον ὀρίνεις;
<nonn. d. 8.80> τικτομένη, ̔́Ηφαιστε, μογοστόκε Τριτογενείης,
<nonn. d. 8.81> υἷα νόθης ἀλόχοιο λοχεύσεται αὐτοτόκος Ζεὺς
<nonn. d. 8.82> ὠδίνων τόκον ἄλλον ὑπέρτερον ἄρσενι μηρῷ,
<nonn. d. 8.83> οὐδὲ τεοῦ βουπλῆγος ἔτι χρέος. εἶξον, ̓Αθήνη,
<nonn. d. 8.84> λῆγε Διὸς βοόωσα λεχώιον ἄντυγα κόρσης,
<nonn. d. 8.85> ὅττι σοφὴν ὠδῖνα τελεσσιγόνοιο καρήνου
<nonn. d. 8.86> αἰσχύνει Διόνυσος, ὅτι χθονίης ἀπὸ φύτλης
<nonn. d. 8.87> ἔσσεται αὐτολόχευτος ̓Ολύμπιος, ὥς περ ̓Αθήνη,
<nonn. d. 8.88> κρύπτων Παλλάδος εὖχος ἀμήτορος. ἀλλὰ καὶ αὐτὸς
<nonn. d. 8.89> αἰδέομαι πολὺ μᾶλλον, ὅταν μερόπων τις ἐνίψῃ:
<nonn. d. 8.90> ̔Ζεὺς πόρε δῆριν ̓́Αρηι καὶ εὐφροσύνην Διονύσῳ.̓
<nonn. d. 8.91> ἀλλὰ πόλον Κρονίδαο νόθοις τεκέεσσιν ἐάσας
<nonn. d. 8.92> ἵξομαι οὐρανόθεν μετανάστιος: ὑγροπαγὴς δὲ
<nonn. d. 8.93> ̓́Ιστρος ἑὸν σκηπτοῦχον ἀλητεύοντα δεχέσθω,
<nonn. d. 8.94> πρὶν Διὸς οἰνοχόον Γανυμήδεα δεῦρο νοήσω,
<nonn. d. 8.95> βουκόλον εὐχαίτην, μετὰ Πέργαμον ἀστὸν ̓Ολύμπου,
<nonn. d. 8.96> οὐρανίης ἄψαυστον ἀμειβόμενον δέπας ̔́Ηβης,
<nonn. d. 8.97> πρὶν Σεμέλην καὶ Βάκχον ἴδω ναετῆρας ̓Ολύμπου,
<nonn. d. 8.98> καὶ στέφος ἀστερόφοιτον ἐπιχθονίης ̓Αριάδνης
<nonn. d. 8.99> σύνδρομον ̓Ηελίοιο, συνέμπορον ἠριγενείης.
<nonn. d. 8.100> κεῖθι μένω, μὴ Κῆτος ἴδω, μὴ Περσέος ἅρπην,
<nonn. d. 8.101> μὴ τύπον ̓Ανδρομέδης, μὴ Γοργόνος ὄμμα Μεδούσης
<nonn. d. 8.102> οὓς Κρονίδης μετόπισθεν ἐνιστήσειεν ̓Ολύμπῳ.”
<nonn. d. 8.103> εἶπε, καὶ αὐτογόνοιο νόον συνέχευεν ̓Αθήνης,
<nonn. d. 8.104> καὶ πλέον ἠέξησε βαρυζήλου χόλον ̔́Ηρης.
<nonn. d. 8.105> καὶ Φθόνος ὀξὺς ὄρουσε, καὶ ἀγκύλα γούνατα πάλλων
<nonn. d. 8.106> ἤιε λοξὰ κέλευθα δι' ἠέρος: ἀνδρομέοις δὲ
<nonn. d. 8.107> ὄμμασι καὶ πραπίδεσσιν ὁμοίιος ἔσσυτο καπνῷ,
<nonn. d. 8.108> εἰς δόλον, εἰς κακότητα νόον τελχῖνα κορύσσων.
<nonn. d. 8.109> οὐδὲ Διὸς βαρύμηνις ἐλώφεεν εὐνέτις ̔́Ηρη:
<nonn. d. 8.110> ἀλλὰ θυελλήεντι παραΐξασα πεδίλῳ
<nonn. d. 8.111> ποικίλον εὐφαέεσσι κεκασμένον οὐρανὸν ἄστροις
<nonn. d. 8.112> ἄσπετα φοιτητῆρι διέδραμεν ἄστεα ταρσῷ,
<nonn. d. 8.113> κερδαλέην ̓Απάτην διζημένη, εἴ που ἐφεύροι.
<nonn. d. 8.114> ἀλλ' ὅτε Δικταίης Κορυβαντίδος ὑψόθι πέτρης
<nonn. d. 8.115> γείτονος ̓Αμνισοῖο λεχώιον ἔδρακεν ὕδωρ,
<nonn. d. 8.116> ἔνθά οἱ ἀλλοπρόσαλλος ὀρεστιὰς ἤντετο δαίμων:
<nonn. d. 8.117> καὶ γὰρ ἀεὶ παρέμιμνε Διὸς ψευδήμονι τύμβῳ
<nonn. d. 8.118> τερπομένη Κρήτεσσιν, ἐπεὶ πέλον ἠπεροπῆες.
<nonn. d. 8.119> ἀμφὶ δέ οἱ λαγόνεσσι Κυδωνιὰς ἔρρεε μίτρη,
<nonn. d. 8.120> τῇ ἔνι δαίδαλα πάντα βροτῶν θελκτήρια κεῖται:
<nonn. d. 8.121> ἐν μὲν ἐπικλοπίη πολυμήχανος, ἐν δ' ὀαριστὺς
<nonn. d. 8.122> πάρφασις, ἐν δὲ δόλοι πολυειδέες, ἐν δὲ καὶ αὐτὸς
<nonn. d. 8.123> σύνδρομος ἠερίοις ἀπατήλιος ὅρκος ἀήταις.
<nonn. d. 8.124> καὶ δολίην ̓Απάτην δολίῳ μειλίξατο μύθῳ
<nonn. d. 8.125> ̔́Ηρη ποικιλόμητις, ἀμυνομένη παρακοίτην:
<nonn. d. 8.126> “χαῖρε, θεὰ δολόμητι δολοπλανές: οὔ σε καὶ αὐτὸς
<nonn. d. 8.127> κλεψινόοις ὀάροισι παρέρχεται αἱμύλος ̔Ερμῆς:
<nonn. d. 8.128> δὸς καὶ ἐμοὶ ζωστῆρα παναίολον, ὅν ποτε ̔Ρείη
<nonn. d. 8.129> δῆσεν ἑαῖς λαγόνεσσιν, ἕως ἀπάφησεν ἀκοίτην.
<nonn. d. 8.130> οὐ μὲν ἐγὼ Κρονίωνι φέρω πετρώδεα μορφήν,
<nonn. d. 8.131> οὐδὲ λίθῳ δολόεντι παρακλέπτω παρακοίτην,
<nonn. d. 8.132> ἀλλὰ γυνὴ χθονίη με βιάζεται, ἧς χάριν εὐνῆς
<nonn. d. 8.133> θοῦρος ̓́Αρης βαρύμηνις ἀναίνεται αἰθέρα ναίειν.
<nonn. d. 8.134> τί πλέον, εἰ γενόμην θεὸς ἄμβροτος; οὐτιδανὴ γὰρ
<nonn. d. 8.135> θνητὴ ἐμὸν πόσιν ἔσχε, τὸν οὐ θεὸς ἥρπασε Λητώ:
<nonn. d. 8.136> οὐ Δανάῃ παρίαυε τὸ δεύτερον ὑέτιος Ζεύς,
<nonn. d. 8.137> ἀλλὰ σιδηροφόροιο μετὰ σφρηγῖδα μελάθρου
<nonn. d. 8.138> μεμφομένη χρυσέοισι γάμοις ναυτίλλετο νύμφη,
<nonn. d. 8.139> καὶ λάχεν ἕδνον ̓́Ερωτος ὕδωρ ἁλός: ἐν δὲ θαλάσσῃ
<nonn. d. 8.140> σύμπλοος ἀσταθέεσσιν ἐνήχετο χηλὸς ἀήταις.
<nonn. d. 8.141> οὐδὲ μετὰ Κρήτην πάλιν ἔπλεε ταῦρος ̓Ολύμπου,
<nonn. d. 8.142> οὐκ ἴδεν Εὐρώπην μετὰ δέμνιον: ὑγροβαφὴς δὲ
<nonn. d. 8.143> οἰστρηθεῖσα μύωπι κερασφόρος ἔπλεεν ̓Ιώ.
<nonn. d. 8.144> οὐδὲ θεὰ γάμον εἶχεν ἐλεύθερον, ἀλλὰ καὶ αὐτὴ
<nonn. d. 8.145> γαστέρι φόρτον ἔχουσα πολύστροφος ἔτρεχε Λητώ,
<nonn. d. 8.146> ἄστατα παπταίνουσα πολυπλανέων σφυρὰ νήσων
<nonn. d. 8.147> καὶ ῥόον οὐ μίμνοντα κακοξείνοιο θαλάσσης,
<nonn. d. 8.148> καὶ λοχίης μόγις εἶδεν ἐλεύθερον ἔρνος ἐλαίης.
<nonn. d. 8.149> Λητὼ τόσσα μόγησε, καὶ οὐ χραίσμησεν ἀκοίτης:
<nonn. d. 8.150> θνητῆς δ' ὠκυμόροιο μιῆς διὰ δέμνια νύμφης
<nonn. d. 8.151> οὐρανίης ἀπέειπε κασιγνήτης λέχος ̔́Ηρης.
<nonn. d. 8.152> δείδια, μὴ Κρονίδης με πόσις καὶ γνωτὸς ἀκούων
<nonn. d. 8.153> αἰθέρος ἐξελάσειε γυναικείης χάριν εὐνῆς,
<nonn. d. 8.154> μὴ Σεμέλην τελέσειεν ἑοῦ βασίλειαν ̓Ολύμπου.
<nonn. d. 8.155> εἰ δὲ Διὶ Κρονίωνι χαρίζεαι, ἠέ περ ̔́Ηρῃ,
<nonn. d. 8.156> μηδὲ τεὴν ὀπάσειας ἐμοὶ πανθελγέα μίτρην,
<nonn. d. 8.157> ὄφρα μόλῃ πρὸς ̓́Ολυμπον ἐμὸς πάλιν υἱὸς ἀλήτης,
<nonn. d. 8.158> ὑστατίην ἐπὶ πέζαν ἐλεύσομαι ̓Ωκεανοῖο
<nonn. d. 8.159> αἰθέρα καλλείψασα χάριν βροτέων ὑμεναίων
<nonn. d. 8.160> Τηθύος ἀρχεγόνοιο συνέστιος: ἔνθεν ἱκάνω
<nonn. d. 8.161> εἰς δόμον ̔Αρμονίης, καὶ ̓Οφίονος ἐγγύθι μίμνω.
<nonn. d. 8.162> ἀλλὰ σύ, κυδαίνουσα Διὸς παμμήτορα νύμφην,
<nonn. d. 8.163> δός μοι ἔχειν ζωστῆρα βοηθόον, ὄφρα φυγόντα
<nonn. d. 8.164> θέλξω θοῦρον ̓́Αρηα τὸ δεύτερον αἰθέρα ναίειν.”
<nonn. d. 8.165> ὣς φαμένης ἀπάμειπτο θεὰ πειθήμονι μύθῳ
<nonn. d. 8.166> “Μῆτερ ̓Ενυαλίοιο, Διὸς πρωτόθρονε νύμφη,
<nonn. d. 8.167> δώσω ἐμὸν ζωστῆρα, καὶ εἰ πλέον ἄλλο κελεύεις
<nonn. d. 8.168> πείθομαι, ὅττι θεοῖσι μετὰ Κρονίωνος ἀνάσσεις.
<nonn. d. 8.169> δέχνυσο τοῦτον ἱμάντα: περισφίγξασα δὲ κόλπῳ
<nonn. d. 8.170> ̓́Αρεα μὲν κομίσειας ἐς οὐρανόν: ἢν δ' ἐθελήσῃς,
<nonn. d. 8.171> θέλγε νόον Κρονίδαο καὶ, εἰ χρέος, ̓Ωκεανοῖο
<nonn. d. 8.172> χωομένου: χθονίων δὲ λιπὼν ὑμέναιον ̓Ερώτων
<nonn. d. 8.173> ἵξεται αὐτοκέλευστος ἐς οὐρανὸν ὑψιμέδων Ζεὺς
<nonn. d. 8.174> ἡμετέρῳ δολόεντι περιγνάμψας φρένα κεστῷ:
<nonn. d. 8.175> οὗτος ἐμῆς Παφίης φρενοθελγέα κεστὸν ἐλέγχει.”
<nonn. d. 8.176> ὣς φαμένη δολόμητις ὑπηνέμιος φύγε δαίμων
<nonn. d. 8.177> ἠέρα πωτήεντι διαστείχουσα πεδίλῳ.
<nonn. d. 8.178> Δικταίης δὲ λιποῦσα σακέσπαλον ἄντρον ἐρίπνης
<nonn. d. 8.179> καὶ λοχίην σπήλυγγα τελεσσιγόνοιο θεαίνης
<nonn. d. 8.180> εἰς θάλαμον Σεμέλης ἀπατήλιος ἤλυθεν ̔́Ηρη,
<nonn. d. 8.181> ζήλῳ φυσιόωσα: μελιγλώσσῳ δὲ γεραιῇ
<nonn. d. 8.182> ἰσοφανὴς φιλόπαιδι δέμας μορφοῦτο τιθήνῃ
<nonn. d. 8.183> παιδοκόμῳ, τὴν αὐτὸς ἀνηέξησεν ̓Αγήνωρ,
<nonn. d. 8.184> καί οἱ κλῆρον ἔδωκε, καὶ ὤπασεν ἀνδρὶ γυναῖκα
<nonn. d. 8.185> οἷα πατήρ: κομιδῆς δὲ χάριν τίνουσα καὶ αὐτὴ
<nonn. d. 8.186> νήπιον εἰσέτι Κάδμον ἑᾷ μαιώσατο μαζῷ
<nonn. d. 8.187> καὶ βρέφος Εὐρώπην φιλίῳ πήχυνεν ἀγοστῷ.
<nonn. d. 8.188> τῇ δέμας ἶσον ἔχουσα διέστιχεν εἰς δόμον ̔́Ηρη
<nonn. d. 8.189> χωομένη Σεμέλῃ καὶ Κύπριδι καὶ Διονύσῳ
<nonn. d. 8.190> μή πω φέγγος ἰδόντι, καὶ ἀρτιγάμῳ παρὰ παστῷ
<nonn. d. 8.191> τοῖχον ἐς ἀντικέλευθον ἑὴν ἔκλινεν ὀπωπὴν
<nonn. d. 8.192> ὄμμα παρατρέψασα, Διὸς μὴ λέκτρα νοήσῃ.
<nonn. d. 8.193> τὴν μὲν Πεισιάνασσα καθίζανεν ὑψόθι δίφρου
<nonn. d. 8.194> ἀμφίπολος Σεμέλης, Τυρίης βλάστημα γενέθλης,
<nonn. d. 8.195> Θελξινόη δὲ τάπητας ἐνήρμοσεν ἤνοπι δίφρῳ.
<nonn. d. 8.196> ἔνθα θεὰ σχεδὸν ἧστο δολοπλόκος: εὗρε δὲ κούρην
<nonn. d. 8.197> βριθομένην ὠδῖνι πεπαινομένου τοκετοῖο:
<nonn. d. 8.198> καὶ τόκον, οὐ ψαύοντα τελεσσιγόνοιο Σελήνης,
<nonn. d. 8.199> γαστρὸς ἀσημάντου χλοερὴ κήρυξε παρειὴ
<nonn. d. 8.200> καὶ χλόος οἰνώπων μελέων πάρος: ἑζομένης δὲ
<nonn. d. 8.201> ̔́Ηρης ψευδομένης δολόεν δέμας ἔτρεμε παλμῷ
<nonn. d. 8.202> ἀντιτύπῳ, καὶ νέρθεν ἐπὶ χθόνα κάμπτετο νεύων
<nonn. d. 8.203> ὤμοις θλιβομένοισι γέρων κυρτούμενος αὐχήν.
<nonn. d. 8.204> καὶ πρόφασιν μόγις εὗρεν: ἐπεστενάχιζε δὲ μύθῳ
<nonn. d. 8.205> δάκρυον εὐποίητον ἀποψήσασα προσώπου,
<nonn. d. 8.206> καὶ δολόεν κατέλεξεν ἔπος φρενοθελγέι φωνῇ:
<nonn. d. 8.207> “Εἰπέ, πόθεν, βασίλεια, τεαὶ χλοάουσι παρειαί;
<nonn. d. 8.208> πῇ σέο κάλλος ἐκεῖνο; τίς εἴδεϊ σεῖο μεγαίρων
<nonn. d. 8.209> πορφυρέους σπινθῆρας ἀπημάλδυνε προσώπου;
<nonn. d. 8.210> καὶ ῥόδα τίς μετάμειψεν ἐς ὠκυμόρους ἀνεμώνας;
<nonn. d. 8.211> καὶ σὺ κατηφιόωσα τί τήκεαι; ἦ ῥα καὶ αὐτὴ
<nonn. d. 8.212> ἔκλυες αἴσχεα κεῖνα, τά περ βοόωσι πολῖται;
<nonn. d. 8.213> ἐρρέτω ἀρχεκάκων ὀλοὸν στόμα θηλυτεράων.
<nonn. d. 8.214> εἰπὲ δέ μοι, μὴ κρύπτε τεῆς συλήτορα μίτρης:
<nonn. d. 8.215> τίς σε θεῶν ἐμίηνε; τίς ἥρπασε σεῖο κορείην;
<nonn. d. 8.216> εἰ μὲν ̓́Αρης λαθραῖος ἐμὴν νυμφεύσατο κούρην
<nonn. d. 8.217> καὶ Σεμέλῃ παρίαυεν ἀφειδήσας ̓Αφροδίτης,
<nonn. d. 8.218> ἐλθέτω εἰς σέο λέκτρα γαμήλιον ἔγχος ἀφάσσων:
<nonn. d. 8.219> γινώσκει μενέχαρμον ἑὸν γενέτην σέο μήτηρ.
<nonn. d. 8.220> εἰ δέ σοι ὠκυπέδιλος ἐκώμασε νυμφίος ̔Ερμῆς
<nonn. d. 8.221> καὶ Σεμέλης διὰ κάλλος ἑὴν ἠρνήσατο Πειθώ,
<nonn. d. 8.222> ῥάβδον ἑὴν ὀπάσειε τεῆς αὐτάγγελον εὐνῆς,
<nonn. d. 8.223> ἠέ σε κοσμήσειεν ἑοῖς χρυσέοισι πεδίλοις
<nonn. d. 8.224> δῶρον ἄγων λεχέων σέθεν ἄξιον, ὄφρα καὶ αὐτὴ
<nonn. d. 8.225> εἴης χρυσοπέδιλος, ἅ περ Διὸς εὐνέτις ̔́Ηρη.
<nonn. d. 8.226> εἰ δέ σοι οὐρανόθεν πόσις ἤλυθε καλὸς ̓Απόλλων
<nonn. d. 8.227> καὶ Σεμέλης ὑπ' ἔρωτι λελασμένος ἔπλετο Δάφνης,
<nonn. d. 8.228> νόσφι δόλου κρυφίοιο δι' ἠέρος εἰς σὲ χορεύσῃ
<nonn. d. 8.229> ἁβρὸς ἀσιγήτων ἐποχημένος ἅρματι κύκνων,
<nonn. d. 8.230> ἕδνα τεῆς φιλότητος ἑὴν φόρμιγγα κομίζων,
<nonn. d. 8.231> πιστὸν ἑῶν θαλάμων σημήιον: εἰσορόων γὰρ
<nonn. d. 8.232> Κάδμος ἐπουρανίην κιθάρην Θοίβοιο νοήσει,
<nonn. d. 8.233> ἣν ἴδεν αἰολόφωνον ἑῆς παρὰ δεῖπνα τραπέζης
<nonn. d. 8.234> ̔Αρμονίης μέλπουσαν ἐπιχθονίους ὑμεναίους.
<nonn. d. 8.235> εἰ δὲ γυναιμανέων σε βιήσατο κυανοχαίτης,
<nonn. d. 8.236> καί σε σοφῆς προβέβουλεν ἀειδομένης Μελανίππης,
<nonn. d. 8.237> ἀμφαδὰ κωμάσσειε, παρὰ προπύλαια δὲ Κάδμου
<nonn. d. 8.238> νυμφιδίης πήξειεν ἑῆς γλωχῖνα τριαίνης,
<nonn. d. 8.239> ξυνώσας γέρας ἶσον ἐχιδνοκόμῳ παρὰ Δίρκῃ,
<nonn. d. 8.240> οἷα παρ' ̓Αργείοισι λεοντοβότῳ παρὰ Λέρνῃ,
<nonn. d. 8.241> σῆμα γάμων ἔστησεν ̓Αμυμώνης, ὅθι νύμφης
<nonn. d. 8.242> Λερναίης ἔτι χῶρος ἐπώνυμός ἐστι τριαίνης.
<nonn. d. 8.243> ἀλλὰ τί κικλήσκω σε παρευνέτιν ἐννοσιγαίου;
<nonn. d. 8.244> ποῖα Ποσειδάωνος ἔχεις σημήια λέκτρων;
<nonn. d. 8.245> ὑδρηλαῖς παλάμῃσι χυθεὶς ἠγκάσσατο Τυρὼ
<nonn. d. 8.246> παφλάζων δολόεντι ῥόῳ μιμηλὸς ̓Ενιπεύς.
<nonn. d. 8.247> εἰ δὲ καί, ὡς ἐνέπεις, σέο νυμφίος ἐστὶ Κρονίων,
<nonn. d. 8.248> ἐλθέτω εἰς σέο λέκτρα σὺν ἱμερόεντι κεραυνῷ,
<nonn. d. 8.249> ἀστεροπῇ γαμίῃ κεκορυθμένος, ὄφρά τις εἴπῃ:
<nonn. d. 8.250> ̔̔́Ηρης καὶ Σεμέλης νυμφοστόλοι εἰσὶ κεραυνοί.̓
<nonn. d. 8.251> ζηλήμων περ ἐοῦσα Διὸς δάμαρ οὔ σε χαλέψει:
<nonn. d. 8.252> οὐ γὰρ ἐπιτρέψειε τεὸς μητρώιος ̓́Αρης.
<nonn. d. 8.253> ὀλβίη Εὐρώπη Σεμέλης πλέον, ἣν ὑπὲρ ὤμων
<nonn. d. 8.254> Ζεὺς κερόεις ἀνάειρε: ποθοβλήτοιο δὲ ταύρου
<nonn. d. 8.255> ἄβροχος ἀκροτάτοιο δι' ὕδατος ἔτρεχε χηλή,
<nonn. d. 8.256> καὶ σκάφος ἦεν ̓́Ερωτος ὁ τηλίκος. ἆ μέγα θαῦμα,
<nonn. d. 8.257> παρθένος ἡνιόχευε τὸν αἰθέρος ἡνιοχῆα.
<nonn. d. 8.258> ὀλβίζω Δανάην Σεμέλης πλέον, ἧς διὰ κόλπου
<nonn. d. 8.259> χρύσεος ἐξ ὀρόφοιο κατέρρεεν ὑέτιος Ζεὺς
<nonn. d. 8.260> ἀφνειῇ ῥαθάμιγγι γυναιμανέος νιφετοῖο:
<nonn. d. 8.261> οὐ μὲν χρύσεα δῶρα μακαρτάτη ᾔτεε νύμφη:
<nonn. d. 8.262> εἶχε γὰρ ἕδνον ̓́Ερωτος ὅλον πόσιν. ἀλλά τις εἴη
<nonn. d. 8.263> σιγὴ ἐφ' ἡμείων, γενέτης μὴ Κάδμος ἀκούσῃ.”
<nonn. d. 8.264> ὥς φαμένη λίπε δῶμα καὶ ἀχνυμένην ἔτι νύμφην,
<nonn. d. 8.265> ̔́Ηρης ζῆλον ἔχουσαν ἀμιμήτων ὑμεναίων,
<nonn. d. 8.266> μεμφομένην Κρονίωνι: παλιννόστῳ δὲ κελεύθῳ
<nonn. d. 8.267> αἰθέρος ἔνδον ἵκανε, καὶ οὐρανίῳ παρὰ θώκῳ
<nonn. d. 8.268> κείμενα δερκομένη Διὸς ἔντεα νόσφι φορῆος,
<nonn. d. 8.269> οἷά περ εἰσαΐοντα, φίλῳ μειλίξατο μύθῳ:
<nonn. d. 8.270> “Βροντή, καὶ σὲ λέλοιπεν ἐμὸς νεφεληγερέτα Ζεύς;
<nonn. d. 8.271> τίς πάλιν ἁρπάξας σε τεὸν γύμνωσε φορῆα;
<nonn. d. 8.272> βροντή, ἐσυλήθης—οὐκ αἴτιός ἐστι Τυφωεύς—
<nonn. d. 8.273> ̔́Ηρης ξυνὰ παθοῦσα παρήγορε: νυμφοκόμος γὰρ
<nonn. d. 8.274> ἡμέας ἀμφοτέρους ἀπαναίνεται ὑέτιος Ζεύς.
<nonn. d. 8.275> οὐ νιφετοῖο ἔτι γαῖα παλύνεται, ὑγροχύτου δὲ
<nonn. d. 8.276> ὄμβρου λειπομένου περιβόσκεται αὐχμὸς ἀρούρης
<nonn. d. 8.277> αὔλακα, καρπὸν ἔχων ἀχρήιον: ἀγρονόμοις δὲ
<nonn. d. 8.278> ἀντὶ κελαινεφέος κικλήσκεται ἀννέφελος Ζεύς.
<nonn. d. 8.279> ἀστεροπαί, Κρονίωνι πυρώδεα ῥήξατε φωνήν,
<nonn. d. 8.280> Ζηνὶ γυναιμανέοντι, φίλοι, φθέγξασθε, κεραυνοί.
<nonn. d. 8.281> ἀλλὰ βαρυζήλων ἀχέων ποινήτορες ̔́Ηρης
<nonn. d. 8.282> εἰς Σεμέλην ἔρχεσθε γαμοστόλοι, ἕδνα δὲ μίτρης
<nonn. d. 8.283> λισσομένη φλογόεντας ἑοὺς δέξαιτο φονῆας.”
<nonn. d. 8.284> τοῖα μὲν ἀφθόγγοις Διὸς ἔντεσιν ἴαχεν ̔́Ηρη
<nonn. d. 8.285> ἀχνυμένη, φθονερῷ δὲ χόλῳ κυμαίνετο δαίμων.
<nonn. d. 8.286> καὶ Σεμέλη βαρύδεσμος ἐῷ νεοπενθέι θυμῷ
<nonn. d. 8.287> ἀστεροπὴν ποθέουσα, πυραυγέα πομπὸν ̓Ερώτων,
<nonn. d. 8.288> μεμφομένοις στομάτεσσιν ἑὸν λιτάνευεν ἀκοίτην,
<nonn. d. 8.289> ̔Ηραίης ἐθέλουσα πυριστεφέος τύπον εὐνῆς:
<nonn. d. 8.290> “Πρὸς Δανάης λίτομαί σε ῥυηφενέων ὑμεναίων,
<nonn. d. 8.291> δὸς χάριν, Εὐρώπης κερόεις πόσις: αἰδέομαι γὰρ
<nonn. d. 8.292> κικλήσκειν Σεμέλης σε, τὸν ὡς ὄναρ εἶδον, ἀκοίτην.
<nonn. d. 8.293> ̓Ακρίσιος Κάδμοιο μακάρτερος: ἀλλὰ καὶ αὐτὴ
<nonn. d. 8.294> ἤθελον, εἰ χρύσειον ἴδον γάμον, ὑέτιε Ζεῦ,
<nonn. d. 8.295> εἰ μὴ τοῦτο γέρας σέο Περσέος ἥρπασε μήτηρ:
<nonn. d. 8.296> ἤθελον, εἴ με κόμισσας ἐν ὕδασι ταῦρος ὁδίτης
<nonn. d. 8.297> ὤμοις ὑμετέροισιν, ἵνα πλάζοιτο καὶ αὐτὸς
<nonn. d. 8.298> γνωτὸς ἐμὸς Πολύδωρος, ἀλήμονος ἅρπαγα νύμφης
<nonn. d. 8.299> μαστεύων, ἅτε Κάδμος, ἐμὸν Κρονίωνα φορῆα.
<nonn. d. 8.300> ἀλλὰ τί μοι βοέοιο γάμου τύπος ἢ νιφετοῖο;
<nonn. d. 8.301> οὐκ ἐθέλω γέρας ἶσον, ὅ περ χθονίη λάχε νύμφη.
<nonn. d. 8.302> Εὐρώπῃ λίπε ταῦρον, ἔα Δανάῃ χύσιν ὄμβρου:
<nonn. d. 8.303> ̔́Ηρης μοῦνος ἔχει με γάμων φθόνος. εἴ με γεραίρεις,
<nonn. d. 8.304> παστὸν ἐμὸν κόσμησον ἐπουρανίῳ σέο πυρσῷ
<nonn. d. 8.305> αἰθύσσων νεφέων ἐρόεν σέλας, ἀστεροπὴν δὲ
<nonn. d. 8.306> ἕδνον ἐμῆς φιλότητος ἀπειθέι δεῖξον ̓Αγαύῃ:
<nonn. d. 8.307> Αὐτονόη φρίξειεν ἐμῷ παρὰ γείτονι παστῷ
<nonn. d. 8.308> νυμφοκόμων ἀίουσα μέλος βρονταῖον ̓Ερώτων,
<nonn. d. 8.309> σύμβολον αὐτοβόητον ἀκηρύκτων σέο λέκτρων.
<nonn. d. 8.310> δὸς δέ, περιπτύξαιμι φίλην φλόγα καὶ φρένα τέρψω
<nonn. d. 8.311> ἀστεροπῆς ψαύουσα καὶ ἀμφαφόωσα κεραυνούς.
<nonn. d. 8.312> δός μοι σῶν θαλάμων ζυγίην φλόγα: πᾶσα δὲ νύμφη
<nonn. d. 8.313> πυρσὸν ἔχει πομπῆα τελεσσιγάμων ὑμεναίων.
<nonn. d. 8.314> ἦ ῥα τεῶν γαμέων οὐκ ἄξιός εἰμι κεραυνῶν
<nonn. d. 8.315> ̓́Αρεος αἷμα φέρουσα καὶ ὑμετέρης ̓Αφροδίτης;
<nonn. d. 8.316> δειλὴ ἐγώ: Σεμέλης μὲν ἔχει γάμος ὠκύμορον πῦρ
<nonn. d. 8.317> καὶ χθονίους λαμπτῆρας, ἐφαπτομένη δὲ κεραυνοῦ
<nonn. d. 8.318> καὶ στεροπῆς ψαύουσα τεὴ νυμφεύεται ̔́Ηρη.
<nonn. d. 8.319> νυμφίε τερπικέραυνε, σὺ μὲν πολυφεγγέι παστῷ
<nonn. d. 8.320> ἔνθεον εἶδος ἔχων ἐπὶ δέμνιον ἔρχεαι ̔́Ηρης
<nonn. d. 8.321> ἀστεροπαῖς γαμίῃσι καταυγάζων σέο νύμφην
<nonn. d. 8.322> Ζεὺς πυρόεις, Σεμέλῃ δὲ δράκων ἢ ταῦρος ἱκάνεις:
<nonn. d. 8.323> κείνη μὲν βαρύδουπον ̓Ολύμπιον ἦχον ̓Ερώτων
<nonn. d. 8.324> εἰσαΐει, Σεμέλη δὲ τύπῳ σκιοειδέι μορφῆς
<nonn. d. 8.325> ταύρου ψευδαλέοιο νόθον μυκηθμὸν ἀκούει:
<nonn. d. 8.326> ἄψοφος εἰς ἐμὰ λέκτρα κατέρχεται ἀννέφελος Ζεύς,
<nonn. d. 8.327> καὶ νεφεληγερέτης ὑψαύχενι μίγνυται ̔́Ηρῃ.
<nonn. d. 8.328> κούρης δ' αἰνογάμοιο πατὴρ ἐμὸς αἴσχεα φεύγων
<nonn. d. 8.329> ἐνδόμυχος σέο Κάδμος ἀλυσκάζει πάτον ἀνδρῶν,
<nonn. d. 8.330> αἰδόμενος ναέτῃσι φανήμεναι, ὅττι πολῖται
<nonn. d. 8.331> πάντες ἐφυβρίζουσι τεοῖς κρυφίοις ὑμεναίοις
<nonn. d. 8.332> μεμφόμενοι Σεμέλην, ὅτι φώριον ἔσχεν ἀκοίτην.
<nonn. d. 8.333> καλὸν ἐμοὶ πόρες ἕδνον ὀνείδεα θηλυτεράων:
<nonn. d. 8.334> καὶ χορὸς ἀμφιπόλων ἐμὲ μέμφεται, ἔξοχα δ' ἄλλων
<nonn. d. 8.335> δειμαίνω στόμα λάβρον ἀσιγήτοιο τιθήνης.
<nonn. d. 8.336> μνώεο, τίς Τυφῶνι δολόφρονα πότμον ὑφαίνων
<nonn. d. 8.337> σοὶ πόρεν ἁρπαμένοιο πάλιν σπινθῆρα κεραυνοῦ:
<nonn. d. 8.338> δεῖξον ἐμῷ γενετῆρι, τά περ πόρε: γηραλέος γὰρ
<nonn. d. 8.339> Κάδμος ἀπαιτίζει με τεῆς σημήιον εὐνῆς.
<nonn. d. 8.340> οὔ πω ἐγὼ Κρονίωνος ἀληθέος εἶδον ὀπωπήν,
<nonn. d. 8.341> οὐ βλεφάρων ἀκτῖνα σελασφόρον, οὐδὲ προσώπου
<nonn. d. 8.342> μαρμαρυγὰς ἐνόησα καὶ ἀστράπτουσαν ὑπήνην:
<nonn. d. 8.343> οὔ πω ἴδον τεὸν εἶδος ̓Ολύμπιον, ἀλλὰ δοκεύω
<nonn. d. 8.344> πόρδαλιν ἠὲ λέοντα, θεὸν δ' οὐκ εἶδον ἀκοίτην.
<nonn. d. 8.345> ὡς βροτὸν εἰσορόω σε θεὸν μέλλουσα λοχεύειν.
<nonn. d. 8.346> ἄλλον ἐγὼ πυθόμην φλογερὸν γάμον: ἠέλιος γὰρ
<nonn. d. 8.347> δὺν πυρὶ νυμφιδίῳ Κλυμένην ἠγκάσσατο νύμφην.”
<nonn. d. 8.348> ἔννεπεν αἰτίζουσα φίλον μόρον: ἶσα γὰρ ̔́Ηρῃ
<nonn. d. 8.349> εἰς γάμον ἀθρῆσαι μινυώριος ἔλπετο νύμφη
<nonn. d. 8.350> μειλίχιον σπινθῆρα γαληναίοιο κεραυνοῦ.
<nonn. d. 8.351> Ζεὺς δὲ πατὴρ ἀίων φθονεραῖς ἐπεμέμφετο Μοίραις,
<nonn. d. 8.352> καὶ Σεμέλην ἐλέαιρεν ἀώριον: ἀμφὶ δὲ Βάκχῳ
<nonn. d. 8.353> κερδαλέον γίνωσκεν ἀμειλίκτου χόλον ̔́Ηρης.
<nonn. d. 8.354> ̔Ερμείῃ δὲ κέλευεν ἀπὸ φλογεροῖο κεραυνοῦ
<nonn. d. 8.355> ἁρπάξαι νέον υἷα πυριβλήτοιο Θυώνης.
<nonn. d. 8.356> καί τινα μῦθον ἔλεξε πατὴρ ὑψαύχενι κούρῃ:
<nonn. d. 8.357> “ ̓͂Ω γύναι, ἦ σε δόλοις φθονερὸς νόος ἤπαφεν ̔́Ηρης:
<nonn. d. 8.358> ἦ ῥα, γύναι, δοκέεις, ὅτι μείλιχοί εἰσι κεραυνοί;
<nonn. d. 8.359> τλῆθι μένειν χρόνον ἄλλον, ἕως ἔτι φόρτον ἀείρεις,
<nonn. d. 8.360> τλῆθι μένειν χρόνον ἄλλον, ἕως ἐμὸν υἷα λοχεύεις:
<nonn. d. 8.361> μὴ πρὸ τόκου πυρόεντας ἀπαιτίζῃς με φονῆας:
<nonn. d. 8.362> οὐ στεροπὴν μεθέπων Δανάης σύλησα κορείην,
<nonn. d. 8.363> οὐ βροντῆς κελάδημα, καὶ οὐ Τυρίης σέο νύμφης
<nonn. d. 8.364> Εὐρώπης ὑμέναιον ἐνυμφεύσαντο κεραυνοί,
<nonn. d. 8.365> οὐκ ἴδεν ̓Ιναχίη δαμάλη σέλας: ἀλλὰ σὺ μούνη
<nonn. d. 8.366> θνητὴ ἀπαιτίζεις με, τὰ μὴ θεὸς ᾔτεε Λητώ.”
<nonn. d. 8.367> τοῖον ἔπος κατέλεξε καὶ οὐ μενέαινεν ἐρίζειν
<nonn. d. 8.368> νήμασι Μοιριδίοισι: δι' αἰθερίοιο δὲ κόλπου
<nonn. d. 8.369> ἀστράπτων πεφόρητο καὶ ἱκεσίην ἕο νύμφης
<nonn. d. 8.370> οὐκ ἐθέλων ἐτέλεσσε πόσις στεροπηγερέτα Ζεύς,
<nonn. d. 8.371> εἰς Σεμέλην δ' ἐχόρευε κατηφέι χειρὶ τιταίνων
<nonn. d. 8.372> νυμφιδίους σπινθῆρας ἀμερσιγάμοιο κεραυνοῦ:
<nonn. d. 8.373> καὶ θάλαμος στεροπῇσιν ἐλάμπετο, καὶ πυρὸς ἀτμῷ
<nonn. d. 8.374> ̓Ισμηνὸς σελάγιζεν, ὅλη δ' ἀμαρύσσετο Θήβη.
<nonn. d. 8.375> καὶ Σεμέλη φλογόεντας ἑοὺς ὁρόωσα φονῆας
<nonn. d. 8.376> αὐχένα γαῦρον ἄειρε καὶ ὑψινόῳ φάτο φωνῇ:
<nonn. d. 8.377> “Πηκτίδος οὐ χατέω λιγυηχέος, οὐ χρέος αὐλοῦ:
<nonn. d. 8.378> βρονταὶ ἐμοὶ γεγάασι Διὸς σύριγγες ̓Ερώτων,
<nonn. d. 8.379> αὐλὸς ἐμοὶ κτύπος οὗτος ̓Ολύμπιος, αἰθερίης δὲ
<nonn. d. 8.380> δαλὸς ἐμῶν θαλάμων στεροπῆς σέλας: οὐτιδανῶν δὲ
<nonn. d. 8.381> οὐκ ἀλέγω δαΐδων: δαΐδες δέ μοί εἰσι κεραυνοί.
<nonn. d. 8.382> εἰμὶ δάμαρ Κρονίωνος, ̓Εχίονός ἐστιν ̓Αγαύη,
<nonn. d. 8.383> Αὐτονόην καλέσωσιν ̓Αρισταίοιο γυναῖκα:
<nonn. d. 8.384> ̓Ινὼ ἔχει Νεφέλην, Σεμέλη λάχε σύγγαμον ̔́Ηρην.
<nonn. d. 8.385> οὐ γενόμην ̓Αθάμαντος ἐγὼ δάμαρ, ὠκύμορον δὲ
<nonn. d. 8.386> οὐ τέκον ̓Ακταίωνα κυνοσπάδα, σύννομον ὕλης.
<nonn. d. 8.387> οὐ χατέω φόρμιγγος ὀλίζονος: οὐρανίη γὰρ
<nonn. d. 8.388> ἀστραίη Κιθάρη Σεμέλης ὑμέναιον ἀείδει.”
<nonn. d. 8.389> ἔννεπε κυδιόωσα καὶ ἤθελε χερσὶν ἀφάσσειν
<nonn. d. 8.390> ἀστεροπὴν ὀλέτειραν, ἀφειδήσασα δὲ Μοίρης
<nonn. d. 8.391> τολμηρῇ παλάμῃ φονίων ἔψαυσε κεραυνῶν:
<nonn. d. 8.392> καὶ γάμος ἦν Σεμέλης θανατηφόρος, ἧς ἑνὶ θεσμῷ
<nonn. d. 8.393> πυρκαϊὴν καὶ τύμβον ἐθήκατο παστὸν ̓Ερινύς:
<nonn. d. 8.394> καὶ λοχίαις ἀκτῖσι γαμήλιον ἄσθμα κεραυνοῦ
<nonn. d. 8.395> Ζηνὸς ἀφειδήσαντος ὅλην τεφρώσατο νύμφην:
<nonn. d. 8.396> καὶ στεροπὴ πέλε μαῖα, καὶ Εἰλείθυια κεραυνοί:
<nonn. d. 8.397> κόλπου δ' αἰθομένοιο διαθρῴσκοντα τεκούσης
<nonn. d. 8.398> Βάκχον ἐπουρανίη μαιώσατο φειδομένη φλόξ,
<nonn. d. 8.399> μητροφόνῳ σπινθῆρι μαραινομένων ὑμεναίων:
<nonn. d. 8.400> καὶ βρέφος ἠλιτόμηνον ἀδηλήτου τοκετοῖο
<nonn. d. 8.401> ἄσθμασι φειδομένοισιν ἐχυτλώσαντο κεραυνοί:
<nonn. d. 8.402> καὶ Σεμέλη πυρόεσσαν ἐσαθρήσασα τελευτὴν
<nonn. d. 8.403> ὤλετο τερπομένη λόχιον μόρον: ἦν δὲ νοῆσαι
<nonn. d. 8.404> ἵμερον, Εἰλείθυιαν, ̓Ερινύας εἰν ἑνὶ παστῷ.
<nonn. d. 8.405> καὶ βρέφος ἡμιτέλεστον ἑῷ γενετῆρι λοχεῦσαι
<nonn. d. 8.406> οὐρανίῳ πυρὶ γυῖα λελουμένον ἤγαγεν ̔Ερμῆς.
<nonn. d. 8.407> Ζεὺς δὲ βαρυζήλοιο μετατρέψας νόον ̔́Ηρης
<nonn. d. 8.408> ἄγριον ἐπρήυνε παλίλλυτον ὄγκον ἀπειλῆς,
<nonn. d. 8.409> καὶ φλογερὴν Σεμέλην μετανάστιον εἰς πόλον ἄστρων
<nonn. d. 8.410> οὐρανὸν οἶκον ἔχουσαν ἀνήγαγε μητέρα Βάκχου
<nonn. d. 8.411> αἰθερίοις ναέτῃσιν ὁμέστιον, ὡς γένος ̔́Ηρης,
<nonn. d. 8.412> ὡς τόκον ̔Αρμονίης ἐξ ̓́Αρεος, ἐξ ̓Αφροδίτης:
<nonn. d. 8.413> καὶ καθαρῷ λούσασα νέον δέμας αἴθοπι πυρσῷ...
<nonn. d. 8.414> καὶ βίον ἄφθιτον ἔσχεν ̓Ολύμπιον: ἀντὶ δὲ Κάδμου
<nonn. d. 8.415> καὶ χθονίου δαπέδοιο καὶ Αὐτονόης καὶ ̓Αγαύης
<nonn. d. 8.416> σύνθρονον ̓́Αρτεμιν εὗρε καὶ ὡμίλησεν ̓Αθήνῃ
<nonn. d. 8.417> καὶ πόλον ἕδνον ἔδεκτο, μιῆς ψαύουσα τραπέζης
<nonn. d. 8.418> Ζηνὶ καὶ ̔Ερμάωνι καὶ ̓́Αρεϊ καὶ Κυθερείῃ.
<nonn. d. 9.1> Ζεὺς δὲ πατὴρ Σεμέλης φλογερῶν νωμήτορα κόλπων
<nonn. d. 9.2> ἡμιτελῆ λοχίοιο διαθρῴσκοντα κεραυνοῦ
<nonn. d. 9.3> δεξάμενος Διόνυσον ἐπέρραφεν ἄρσενι μηρῷ,
<nonn. d. 9.4> μαρμαρυγὴν δ' ἀνέμιμνε τελεσσιγόνοιο Σελήνης:
<nonn. d. 9.5> καὶ παλάμη Κρονίδαο κυβερνήτειρα λοχείης
<nonn. d. 9.6> αὐτομάτη πέλε μαῖα πολυρραφέος τοκετοῖο,
<nonn. d. 9.7> παιδοτόκου λύσασα μογοστόκα νήματα μηροῦ.
<nonn. d. 9.8> καὶ Διὸς ὠδίνοντος ἴτυς θηλύνετο μηροῦ,
<nonn. d. 9.9> καὶ πάις ἠλιτόμηνος ἀμήτορι τίκτετο θεσμῷ
<nonn. d. 9.10> ἄρσενα θηλυτέρην μετὰ γαστέρα γαστέρα βαίνων.
<nonn. d. 9.11> τὸν μὲν ὑπερκύψαντα θεηγενέος τοκετοῖο
<nonn. d. 9.12> στέμματι κισσήεντι λεχωίδες ἔστεφον ̔͂Ωραι
<nonn. d. 9.13> ἐσσομένων κήρυκες, ἐπ' ἀνθοκόμῳ δὲ καρήνῳ
<nonn. d. 9.14> εὐκεράων σκολιῇσιν ὑπὸ σπείρῃσι δρακόντων
<nonn. d. 9.15> ταυροφυῆ Διόνυσον ἐμιτρώσαντο κεράστην.
<nonn. d. 9.16> καί μιν ἔσω Δρακάνοιο λεχώιον ἀμφὶ κολώνην
<nonn. d. 9.17> πήχεϊ κολπωθέντι λαβὼν Μαιήιος ̔Ερμῆς
<nonn. d. 9.18> ἠερόθεν πεπότητο: λοχευομένῳ δὲ Λυαίῳ
<nonn. d. 9.19> πατρῴην ἐπέθηκεν ἐπωνυμίην τοκετοῖο
<nonn. d. 9.20> κικλήσκων Διόνυσον, ἐπεὶ ποδὶ φόρτον ἀείρων
<nonn. d. 9.21> ἤιε χωλαίνων Κρονίδης βεβριθότι μηρῷ,
<nonn. d. 9.22> νῦσος ὅτι γλώσσῃ Συρακοσσίδι χωλὸς ἀκούει:
<nonn. d. 9.23> καὶ θεὸν ἀρτιλόχευτον ἐφήμισαν Εἰραφιώτην,
<nonn. d. 9.24> ὅττί μιν εὐώδινι πατὴρ ἐρράψατο μηρῷ.
<nonn. d. 9.25> καί μιν ἀχυτλώτοιο διαΐσσοντα λοχείης
<nonn. d. 9.26> πήχεϊ κοῦρον ἄδακρυν ἐκούφισε σύγγονος ̔Ερμῆς,
<nonn. d. 9.27> καὶ βρέφος εὐκεράοιο φυῆς ἴνδαλμα Σελήνης
<nonn. d. 9.28> ὤπασε θυγατέρεσσι Λάμου ποταμηίσι Νύμφαις,
<nonn. d. 9.29> παῖδα Διὸς κομέειν σταφυληκόμον: αἱ δὲ λαβοῦσαι
<nonn. d. 9.30> Βάκχον ἐπηχύναντο, καὶ εἰς στόμα παιδὸς ἑκάστη
<nonn. d. 9.31> ἀθλιβέων γλαγόεσσαν ἀνέβλυεν ἰκμάδα μαζῶν.
<nonn. d. 9.32> καὶ πάις ἀντικέλευθον ἐς οὐρανὸν ὄμμα τιταίνων
<nonn. d. 9.33> ὕπτιος ἦεν ἄυπνος, ἀμοιβαίῃσι δὲ ῥιπαῖς
<nonn. d. 9.34> ἠέρα λακτίζων διδυμάονι τέρπετο παλμῷ,
<nonn. d. 9.35> καὶ πόλον ἐσκοπίαζεν ἀήθεα, θαμβαλέος δὲ
<nonn. d. 9.36> πατρῴην ἐγέλασσεν ἴτυν δεδοκημένος ἄστρων.
<nonn. d. 9.37> καὶ βρέφος ἀθρήσασα Διὸς μαστίζετο νύμφη:
<nonn. d. 9.38> θυγατέρες δὲ Λάμοιο χόλῳ βαρυμήνιος ̔́Ηρης
<nonn. d. 9.39> δαιμονίης κακότητος ἐβακχεύθησαν ἱμάσθλῃ:
<nonn. d. 9.40> ἐν δὲ δόμῳ δμωῇσιν ἐπέχραον, ἐν τριόδοις δὲ
<nonn. d. 9.41> ξεινοφόνῳ δαίτρευον ὁδοιπόρον ἄνδρα μαχαίρῃ:
<nonn. d. 9.42> φρικαλέαι δ' ἀλάλαζον, ὑπὸ στροφάλιγγι δὲ ῥιπῇ
<nonn. d. 9.43> ὀφθαλμοὺς ἐλέλιζον ἀκοσμήτοιο προσώπου:
<nonn. d. 9.44> πάντῃ δ' ἔνθα καὶ ἔνθα νοοπλανέεσσι μενοιναῖς
<nonn. d. 9.45> ἔτρεχον ἀσταθέων τροχαλῷ σκιρτήματι ταρσῶν:
<nonn. d. 9.46> καὶ πλοκάμους βάκχευον ἐς ἠέρα θυιάδες αὖραι
<nonn. d. 9.47> πλαζομένους: κροκόεις δὲ περὶ στέρνοισιν ἑκάστης
<nonn. d. 9.48> ἀφροκόμῳ ῥαθάμιγγι χιτὼν λευκαίνετο κούρης.
<nonn. d. 9.49> καί νύ κε φοιταλέης ἑτερόφρονι κύματι λύσσης
<nonn. d. 9.50> νήπιον εἰσέτι Βάκχον ἐμιστύλλοντο μαχαίρῃ,
<nonn. d. 9.51> εἰ μὴ ἀσημάντοιο ποδὸς ληίστορι ταρσῷ
<nonn. d. 9.52> Βάκχον ὑποκλέψας πτερόεις πάλιν ἥρπασεν ̔Ερμῆς,
<nonn. d. 9.53> καὶ βρέφος ἀρτικόμιστον ἔχων ζωαρκέι κόλπῳ
<nonn. d. 9.54> εἰς δόμον ἀρτιτόκοιο λεχώιον ἤγαγεν ̓Ινοῦς.
<nonn. d. 9.55> ἡ μὲν ἀνηέρταζεν ἑῆς προθορόντα λοχείης
<nonn. d. 9.56> νήπιον εἰσεέτι κοῦρον, ἐπωλένιον Μελικέρτην,
<nonn. d. 9.57> παιδοκόμοις παλάμῃσιν: ἀνοιδαίνοντο δὲ μαζοὶ
<nonn. d. 9.58> θλιβομένοιο γάλακτος ἀναβλύζοντες ἐέρσην.
<nonn. d. 9.59> καὶ φιλίοις στομάτεσσι θεὸς μειλίξατο νύμφην
<nonn. d. 9.60> θέσκελον ὀμφήεντι χέων ἔπος ἀνθερεῶνι:
<nonn. d. 9.61> “Δέξο, γύναι, νέον υἷα, τεῷ δ' ἐνικάτθεο κόλπῳ
<nonn. d. 9.62> παῖδα κασιγνήτης Σεμέλης σέεν, ὃν παρὰ παστῷ
<nonn. d. 9.63> οὐ στεροπῆς ἀμάθυνεν ὅλον σέλας, οὐδέ μιν αὐτοὶ
<nonn. d. 9.64> μητροφόνοι σπινθῆρες ἐδηλήσαντο κεραυνοῦ.
<nonn. d. 9.65> καὶ βρέφος ἀχλυόεντι δόμῳ πεφυλαγμένον ἔστω,
<nonn. d. 9.66> μηδέ μιν ἀθρήσειεν ἔσω γλαφυροῖο μελάθρου
<nonn. d. 9.67> ἠμάτιον Φαέθοντος ἢ ἔννυχου ὄμμα Σελήνης,
<nonn. d. 9.68> μηδέ ἑ κουρίζοντα, καὶ εἰ ταυρῶπις ἀκούει,
<nonn. d. 9.69> ζηλήμων βαρύμηνις ἴδῃ κεκαλυμμένον ̔́Ηρη.
<nonn. d. 9.70> δέξο κασιγνήτης σέθεν υἱέα: σοὶ δὲ Κρονίων
<nonn. d. 9.71> ἄξια σῶν καμάτων ὀπάσει θρεπτήρια κείνου.
<nonn. d. 9.72> ὀλβίη ἐν πάσῃσι θυγατράνσιν ἔπλεο Κάδμου:
<nonn. d. 9.73> ἤδη γὰρ Σεμέλη φλογερῷ δέδμητο βελέμνῳ,
<nonn. d. 9.74> Αὐτονόν δὲ θανόντι σὺν υἱέι γαῖα καλύψει,
<nonn. d. 9.75> ἀμφοτέροις δ' ἕνα τύμβον ἀναστήσειε Κιθαιρών,
<nonn. d. 9.76> καὶ μόρον οὐρεσίφοιτος ἐσαθρήσειεν ̓Αγαύη
<nonn. d. 9.77> Πενθέος ὀλλυμένοιο, νόθης ψαύσασα κονίης,
<nonn. d. 9.78> παιδοφόνος γεγαυῖα λιπόπτολις: ἀλλὰ σὺ μούνη
<nonn. d. 9.79> ἔσσαι αὐχήεσσα, τόσης ναέτειρα θαλάσσης,
<nonn. d. 9.80> οἶκον ἀμειβομένη Ποσιδήιον, εἰναλίη δὲ
<nonn. d. 9.81> ὡς Θέτις, ὡς Ταλάτεια φατίζεαι ̔Υδριὰσ1 ̔Ινώ:
<nonn. d. 9.82> οὐ χθονίῳ κενεῶνι κατακρύψει σε Κιθαιρών,
<nonn. d. 9.83> ἀλλὰ σὺ Νηρεΐδων μία γίνεαι: ἀντὶ δὲ Κάδμου
<nonn. d. 9.84> ἐλπίδι λωιτέρῃ καλέσῃς Νηρῆα τοκῆα
<nonn. d. 9.85> παιδὶ τεῷ ζώουσα σὺν ἀθανάτῳ Μελικέρτῃ,
<nonn. d. 9.86> Λευκοθέη, κρατέουσα χυτῆς κληῖδα γαλήνης,
<nonn. d. 9.87> εὐπλοΐης μεδέουσα μετ' Αἰόλον: εὐδιόων δὲ
<nonn. d. 9.88> σοὶ πίσυνος πλεύσειε φιλέμπορος εἰν ἁλὶ ναύτης
<nonn. d. 9.89> βωμὸν ἕνα στήσας ἐνοσίχθονι καὶ Μελικέρτῃ,
<nonn. d. 9.90> ῥέζων ἀμφοτέροισι: θαλασσαίοιο δὲ δίφρου
<nonn. d. 9.91> δέξεται ἡνιοχῆα Παλαίμονα κυανοχαίτης.”
<nonn. d. 9.92> ὣς εἰπὼν ἀκίχητος ἐς οὐρανὸν ἔδραμεν ̔Ερμῆς
<nonn. d. 9.93> ἠέρι δινεύων ἀνεμώδεα ταρσὰ πεδίλων.
<nonn. d. 9.94> ̓Ινὼ δ' οὐκ ἀπίθησε, φιλοστόργῳ δὲ μενοινῇ
<nonn. d. 9.95> παιδοκόμῳ πήχυνεν ἀμήτορα Βάκχον ἀγοσ2τῷ,
<nonn. d. 9.96> πήχεϊ δ' ἁπλώσασα συνωρίδα δίζυγα παίδων
<nonn. d. 9.97> δίζυγα μαζὸν ὄρεξε Παλαίμονι καὶ Διονύσῳ:
<nonn. d. 9.98> καὶ βρέφος ἀμφιπόλῳ παρεθήκατο Μύστιδι νύμφῃ,
<nonn. d. 9.99> Μύστιδι καλλικόμῳ Σιδωνίδι, τὴν ἔτι κούρην
<nonn. d. 9.100> Κάδμος ἀνηέξησε πατὴρ θαλαμηπόλον ̓Ινοῦς:
<nonn. d. 9.101> ἣ τότε Βάκχον ἑλοῦσα θεοτρεφέων ἀπὸ μαζῶν
<nonn. d. 9.102> ἀρροϊδῆ ζοφόεντι κατεκήισσε βερέθρῳ:
<nonn. d. 9.103> καὶ Διὸς αὐτοβόητος ἀπαγγέλλουσα λοχείην
<nonn. d. 9.104> μαρμαρυγὴ σελάγιζε, καταυγάζουσα προσώπου:
<nonn. d. 9.105> τοῖχοι δ' ἀχλυόεντε ἐλευκαίνοντο μελάθρου
<nonn. d. 9.106> καὶ ζόφον ἔκρυφε φέγγος ἀθηήτου Διονύσου.
<nonn. d. 9.107> καὶ Βρομίῳ παίζοντι παρέζετο πάννυχος ̓Ινώ:
<nonn. d. 9.108> πολλάκι δ' ἀστήρικτος ἀναθρῴσκων Μελικέρτης
<nonn. d. 9.109> χείηεσιν ἀντιτύποισιν ἀνέσπασε γείτονα θηλὴν
<nonn. d. 9.110> εὔια παππάζοντι παρερπύζων Διονύσῳ.
<nonn. d. 9.111> καὶ θεὸν ἔτρεφε Μύστις ἑῆς μετὰ μαζὸν ἀνάσσης
<nonn. d. 9.112> ὄμμασιν ἀγρύπνοισι παρεδρήσσουσα Λυαίῳ:
<nonn. d. 9.113> καὶ πινυτὴ θεράπαινα φερώνυμα Μύστιδι τέχνῃ
<nonn. d. 9.114> ὄρηια νυκτελίοιο διδασκομένη Διονύσου
<nonn. d. 9.115> καὶ τελετὴν ἄγρυπνον ἐπεντύνουσα Λυαίῳ
<nonn. d. 9.116> πρώτη ῥόπτρον ἔσεισεν, ἐπεπλατάγησε δὲ Βάκχῳ
<nonn. d. 9.117> κύμβαλα δινεύουσα περίκροτα δίζυγι χαλκῷ,
<nonn. d. 9.118> πρώτη νυκτιχόρευτον ἀναψαμένη φλόγα πεύκης
<nonn. d. 9.119> εὔιον ἐσμαράγησεν ἀκοιμήτῳ Διονύσῳ,
<nonn. d. 9.120> πρώτη καμπύλον ἄνθος ἀναδέψασα κορύμβω
<nonn. d. 9.121> ἄπλοκον ἀμπελόεντι κόμην μιτρώσατο δεσμῷ,
<nonn. d. 9.122> αὐτὴ δ' ἔπλεκε θύρσον ἑμόζυγον οἴνοπι κισσῷ,
<nonn. d. 9.123> ἀκροτάτῳ δὲ σίδηρον ἐπεσφήκωσε κορύμβῳ
<nonn. d. 9.124> κευθόμενον πετάλοισιν, ὅπως μὴ Βάκχον ἀμύξῃ:
<nonn. d. 9.125> καὶ φιάλας γυμνοῖσιν ἐπὶ στέρνοισι καθάψαι
<nonn. d. 9.126> χαλκείας ἐνόνσε καὶ ἰξύι δέρματα νεβρῶν:
<nonn. d. 9.127> καὶ τελετῆς ζαθέης ἐγκύμονα μύστιδα κίστην
<nonn. d. 9.128> παίγνια κουρίζοντι διδασκομένη Διονύσῳ
<nonn. d. 9.129> πρώτη ἐχιδνήεντα κατὰ χροὸς ἧψεν ἱμάντα
<nonn. d. 9.130> σύμπλοκον, εἱλικόεις δὲ δράκων περὶ δίπλακα μίτρην
<nonn. d. 9.131> ἅμματα κυκλώσας ὀφιώδεϊ κάμπτετο δεσμῷ.
<nonn. d. 9.132> τὸν δὲ πολυκλήιστον ὑπὸ σφρηγῖδα μελάθρου
<nonn. d. 9.133> ὄμμασιν ἀπλανέεσσιν ἴδεν πανεπόψιος ̔́Ηρη
<nonn. d. 9.134> μύστιδος ἀφράστοιο μυχῷ πεφυλαγμένον οἴκου:
<nonn. d. 9.135> καὶ Στυγὸς ὑστερόποινον ἐπώμνυε νέρτερον ὕδωρ
<nonn. d. 9.136> παντοίῃ κακότητι κατακλύζειν δόμον ̓Ινοῦς.
<nonn. d. 9.137> καί νύ κεν ἠμάλδυνε Διὸς γόνον: ἀλλά μιν ̔Ερμῆς
<nonn. d. 9.138> ἁρπάξας ἐκόμισσε Κυβηλίδος εἰς ῥάχιν ὕλης:
<nonn. d. 9.139> ̔́Ηρη δ' ὠκυπέδιλος ἑπέδραμεν εὔποδι ταρσῷ
<nonn. d. 9.140> ὑψόθεν ἀστήρικτος: ὁ δὲ δρόμον ἔφθασεν ̔́Ηρης,
<nonn. d. 9.141> πρωτογόνου δὲ Φάνητος ἀτέρμονα δύσατο μορφήν
<nonn. d. 9.142> καὶ θεὸν ἁζομένη πρωτόσπορον εἴκαθεν ̔́Ηρη
<nonn. d. 9.143> ψευδομένας ἀκτῖνας ὑποπτήσσουσα προσώπου,
<nonn. d. 9.144> οὐδὲ νόθης ἐνόησε δολοπλόκον εἰκόνα μορφῆς:
<nonn. d. 9.145> κουφοτέροις δὲ πόδεσσιν ὀρειάδα πέζαν ἀμείβων,
<nonn. d. 9.146> χερσὶ περιπλεκέεσσι κερασφόρον υἷα κομίζων,
<nonn. d. 9.147> μητρὶ Διὸς γενέταο λεοντοβότῳ πόρε ̔Ρείῃ,
<nonn. d. 9.148> καί τινα μῦθον ἔειπεν ἀριστώδινι θεαίνῃ:
<nonn. d. 9.149> “Δέξο, θεά, νέον υἷα τεοῦ Διός, ὃς μόθον ̓Ινδῶν
<nonn. d. 9.150> ἀθλεύσας μετὰ γαῖαν ἐλεύσεται εἰς πόλον ἄστρων,
<nonn. d. 9.151> ̔́Ηρῃ χωομένῃ μεγάλη χάρις: οὐ γὰρ ἐῴκει,
<nonn. d. 9.152> ὃν Κρονίδης ὤδινεν, ἔχειν κουροτρόφον ̓Ινώ:
<nonn. d. 9.153> μαῖα Διωνύσοιο Διὸς γενέτειρα γενέσθω,
<nonn. d. 9.154> μήτηρ Ζηνὸς ἐοῦσα καὶ υἱωνοῖο τιθήνη.”
<nonn. d. 9.155> ὣς εἰπών ταχύγουνος ἐς οὐρανὸν ἤλυθεν ̔Ερμῆς
<nonn. d. 9.156> κυκλώσας βαλίῃσιν ὑπηνέμιον πτερὸν αὔραις:
<nonn. d. 9.157> αὐτογόνου δὲ Φάνητος ὑπέρτερον εἶδος ἀμείψας
<nonn. d. 9.158> ἀρχαίην παλίνορσος ἑὴν ἀνεδύσατο μορφὴν
<nonn. d. 9.159> μητέρι παιδοκόμῳ παλιναυξέα Βάκχον ἐάσας.
<nonn. d. 9.160> τὸν δὲ θεὰ κομέεσκε καὶ εἰσέτι κοῦρον ἐόντα
<nonn. d. 9.161> ἅρματος ὠμοβόμων ἐπιβήτορα θῆκε λεόντων:
<nonn. d. 9.162> καὶ τροχαλοὶ Κορύβαντες ἔσω θεοδέγμονος αὐλῆς
<nonn. d. 9.163> παιδοκόμῳ Διόνυσον ἐμιτρώσαντο χορείῃ,
<nonn. d. 9.164> καὶ ξίφεα κτυπέεσκον, ἀμοιβαίῃσι δὲ ῥιπαῖς
<nonn. d. 9.165> ἀσπίδας ἐκρούσαντο κυβιστητῆρι σιδήρῳ
<nonn. d. 9.166> κουροσύνην κλέπτοντες ἀεξομένου Διονύσου:
<nonn. d. 9.167> καὶ πάις εἰσαΐων σακέων μαιήιον ἠχὼ
<nonn. d. 9.168> πατρῴαις κομιδῇσιν ἀεξήθη Κορυβάντων.
<nonn. d. 9.169> καὶ νέος ἐνναέτηρος ἔχων θηροκτόνον ἄγρην
<nonn. d. 9.170> ποσσὶ μὲν ὠκυτέροισι παρέστιχεν ἴθμα λαγωοῦ,
<nonn. d. 9.171> χειρὶ δὲ νηπιάχῳ μεθέπων κεμαδοσσόον ἀλκήν
<nonn. d. 9.172> ποικίλον ᾐώρησεν ἐπ' αὐχένι ωεβρὸν ἀείρων,
<nonn. d. 9.173> καὶ θρασὺν αἰολόνωτον ἔχων τετανυσμένον ὤμῳ
<nonn. d. 9.174> τίγριν ἄνω κούφιζε μετάρσιον ἔκτοθι δεσμοῦ ...
<nonn. d. 9.175> σκύμνους χερσὶν ἔχων ἐπεδείκνυε μητέρι ̔Ρείῃ,
<nonn. d. 9.176> ἁρπάξας νέα τέκνα πολυλλαγέων ἀπὸ μαζῶν,
<nonn. d. 9.177> σμερδαλέους δὲ λέοντας ἔτι ζώοντας ἐρύσσας
<nonn. d. 9.178> μητέρι δῶρα τίταινεν, ἵνα ζεύξειεν ἀπήνῃ
<nonn. d. 9.179> δίζυγας ἀμφοτέρῃσι πόδας παλάμῃσι πιέζων.
<nonn. d. 9.180> θαμβαλέη δὲ γέλωτι γεγηθότι δέρκετο ̔Ρείη
<nonn. d. 9.181> ἠνορέην καὶ ἄεθλα νεηγενέος Διονύσου:
<nonn. d. 9.182> καὶ βλοσυρῶν ̓Ιόβακχον ἰδὼν ἐλατῆρα λεόντων
<nonn. d. 9.183> ὄμμασι τερπομένοισι πατὴρ ἐγέλασσε Κρονίων.
<nonn. d. 9.184> καὶ χροΐ λαχνήεντας ἀνεχλαίνωσε χιτῶνας
<nonn. d. 9.185> Εὔιος ἀρτιτέλεστον ἔκων παιδήιον ἥβην,
<nonn. d. 9.186> δαιδαλέην ἐλάφοιο φέρων ὤμοισι καλύπτρην,
<nonn. d. 9.187> αἰθερίων μιμηλὸν ἔχων τύπον αἰόλον ἄστρων:
<nonn. d. 9.188> καὶ Φρυγίης ὑπὸ πέζαν ἐς αὔλια λύλκας ἐλάσσας
<nonn. d. 9.189> στικτοῖς πορδαλίεσσιν ἑὴν ἔζευξεν ἀπήνην,
<nonn. d. 9.190> οἷά τε πατρῴων δαπέδων ἴνδαλμα γεραίρων:
<nonn. d. 9.191> πολλάκι δ' ἀθανάτησ1 ἐποχημένος ἅρματι ̔Ρείης,
<nonn. d. 9.192> βαιῇ χειρὶ φέρων ἁπαλόχροϊ κύκλα χαλινοῦ,
<nonn. d. 9.193> κραιπνὸν ἐπειγομένων ἀνεσείρασεν ἅρμα λεόντων:
<nonn. d. 9.194> καὶ Διὸς ὑψιμέδοντος ἐνὶ φρεσὶ θάρσος ἀέξων
<nonn. d. 9.195> δεξιτερὴν ἐτίταινεν ἐπὶ στόμα λυσσάδος ἄρκτου,
<nonn. d. 9.196> σμερδαλέαις γενύεσσιν ἀταρβέα δάκτυλα βάλλων,
<nonn. d. 9.197> δάκτυλα κουρίζοντα: καὶ ἵστατο μειλιχίη θὴρ
<nonn. d. 9.198> νηπιάχῳ στόμα δοῦλον ἐπιτρέψασα Λυαίῳ,
<nonn. d. 9.199> καὶ κύσε καρχαλέοισι φιλήμασι δίκτυλα Βάκχου.
<nonn. d. 9.200> ὣς ὁ μὲν ἠέξητο φιλοσκοπέλῳ παρὰ ̔Ρείῃ
<nonn. d. 9.201> ἀρτιθαλὴς ἔτι κοῦρος ὀρίτροφος. ἀμφὶ δὲ πέτραις
<nonn. d. 9.202> Πᾶνες ἐκυκλώσαντο χοροίτυπον υἷα Θυώνης,
<nonn. d. 9.203> ποσσὶ δασυκνήμοισι περισκαίροντες ἐρίπναις,
<nonn. d. 9.204> Βάκχον ἀνευάζοντες: ἑλισσομένων δὲ χορείῃ
<nonn. d. 9.205> αἰγείη κροτάλιζε ποδῶν σκιρτήματι χηλή.
<nonn. d. 9.206> καὶ Σεμέλη κατ' ̓́Ολυμπον ἔτι πνείουσα κεραυνοῦ
<nonn. d. 9.207> αὐχένα γαῦρον ἄειρε καὶ ὑψινόῳ φάτο φωνῇ:
<nonn. d. 9.208> “̔́Ηρη, ἐσυλήθης: Σεμέλης τόκος ἐστὶν ἀρείων:
<nonn. d. 9.209> Ζεὺς ἐμὸν υἷα λόχευσε καὶ ἀντ' ἐμέθεν πέλε μήτηρ,
<nonn. d. 9.210> σπεῖρε πατὴρ καὶ ἔτικτε, τὸν ἤροσεν, αὐτοτόκῳ δὲ
<nonn. d. 9.211> γαστρὶ νόθῃ τέκε παῖδα, φύσιν δ' ἤλλαξεν ἀνάγκῃ.
<nonn. d. 9.212> Βάκχος ̓Ενυαλίου πέλε φέρτερος: ὑμέτερον γὰρ
<nonn. d. 9.213> ἤροσε μοῦνον ̓́Αρηα καὶ οὐ τεκνώσατο μηρῷ.
<nonn. d. 9.214> Θήβη δ' ̓Ορτυγίης κλέος ἔκρυφεν: οὐρανίη γὰρ
<nonn. d. 9.215> λάθριον ̓Απόλλωνα διωκομένη τέκε Λητώ:
<nonn. d. 9.216> Λητὼ Φοῖβον ἔτικτε, καὶ οὐκ ὤδινε Κρονίων:
<nonn. d. 9.217> ̔Ερμείαν τέκε Μαῖα, καὶ οὐκ ἐλόχευσεν ἀκοίτης:
<nonn. d. 9.218> ἀμφαδίην δ' ἐμὸν υἷα πατὴρ τέκεν. ἆ μέγα θαῦμα,
<nonn. d. 9.219> δέρκεο σῆς Διόνυσον ἐν ἀγκαλίδεσσι τεκούσης
<nonn. d. 9.220> πήχεϊ παιδοκόμῳ περικείμενον: ἀενάου δὲ
<nonn. d. 9.221> ἡ ταμίη κόσμοιο, θεῶν πρωτόσπορος ἀρχή,
<nonn. d. 9.222> παμμήτωρ, Βρομίου τροφὸς ἔπλετο: νηπιάχῳ γὰρ
<nonn. d. 9.223> Βάκχῳ μαζὸν ὄρεξε, τὸν ἔσπασεν ὑψιμέδων Ζεύς.
<nonn. d. 9.224> τίς Κρονίδης ὤδινε, τίς ἔτρεφεν ̓́Αρεα ̔Ρείη
<nonn. d. 9.225> παῖδα τεόν; Κυβέλη δὲ φατιζομένη σέο μήτηρ
<nonn. d. 9.226> Ζῆνα τέκεν καὶ Βάκχον ἀνέτρεφεν εἰν ἑνὶ κόλπῳ:
<nonn. d. 9.227> ἀμφοτέρους ἤειρε καὶ υἱέα καὶ γενετῆρα.
<nonn. d. 9.228> οὐδὲ τόκῳ Σεμέλης ἀπάτωρ ̔́Ηφαιστος ἐρίζοι
<nonn. d. 9.229> ἄσπορος ἐκ γενετῆρος, ὃν αὐτόγονος τέκεν ̔́Ηρη
<nonn. d. 9.230> λεπταλέων σκάζοντα ποδῶν ἑτεραλκέι ταρσῷ,
<nonn. d. 9.231> μητρῴην ἀτέλεστον ὑποκλέπτοντα λοχείην.
<nonn. d. 9.232> οὐ Σεμέλῃ πέλε Μαῖα πανείκελος, ἧς πάις ̔Ερμῆς
<nonn. d. 9.233> ἰσοφανὴς δολόεις, κεκορυθμένος οἷά περ ̓́Αρης,
<nonn. d. 9.234> ̔́Ηρην ἠπερόπευσεν, ἕως γλάγος ἔσπασε μαζῶν.
<nonn. d. 9.235> εἴξατέ μοι: Σεμέλη γὰρ ἑὸν πόσιν ἔλλαχε μούνη
<nonn. d. 9.236> τὴν αὐτὴν ἀρόωντα καὶ ὠδίνοντα γενέθλην.
<nonn. d. 9.237> ὀλβίστη Σεμέλη χάριν υἱέος: ἡμέτερος γὰρ
<nonn. d. 9.238> νόσφι δόλου Διόνυσος ἐλεύσεται εἰς χορὸν ἄστρων
<nonn. d. 9.239> αἰθέρα ναιετάων πατρώιον, ὅττι θεαίνης
<nonn. d. 9.240> τοσσατίης ὑπέδεκτο θεοτρεφέος γάλα θηλῆς:
<nonn. d. 9.241> ἵξεται αὐτοκέλευστος ἐς οὐρανόν, οὐδὲ χατίζει
<nonn. d. 9.242> ̔Ηραίοιο γάλακτος ἀρείονα μαζὸν ἀμέλξας.”
<nonn. d. 9.243> εἶπεν ἀγαλλομένη καὶ ἐν αἰθέρι: χωομένη δὲ
<nonn. d. 9.244> Ζηνὸς ἀνεπτοίησε δάμαρ μετανάστιον ̓Ινώ,
<nonn. d. 9.245> ἀπροϊδὴς ̓Αθάμαντος ἐπιβρίσασα μελάθρῳ
<nonn. d. 9.246> εἰσέτι κουρίζοντι χολωομένη Διονύσῳ.
<nonn. d. 9.247> ἐκ θαλάμου δὲ φυγοῦσα διέδραμε δύσγαμος ̓Ινώ,
<nonn. d. 9.248> τρηχαλέας ἀπέδιλος ἐπισκαίρουσα κολώνας,
<nonn. d. 9.249> ἴχνος ἀκηρύκτοιο μετεσσυμένη Διονύσου:
<nonn. d. 9.250> φοιταλέη δὲ βέβηκε δι' οὔρεος οὔρεα νύμφη,
<nonn. d. 9.251> ἄχρι χαραδρήεσσαν ἐδύσατο Δελφίδα Πυθώ:
<nonn. d. 9.252> καὶ μόγις ἴχνος ἔκαμψε δρακοντοβότῳ παρὰ λόχμῃ
<nonn. d. 9.253> ἄσχετα παιφάσσουσα: κατὰ στέρνοιο δὲ γυμνοῦ
<nonn. d. 9.254> πενθαλέον κήρυκα διαρρήξασα χιτῶνα
<nonn. d. 9.255> αἰνομανὴς πεφόρητο: νοοπλάγκτοιο δὲ νύμφης
<nonn. d. 9.256> οἰμωγὴν ἀίων ἑτερόθροον ἔτρεμε ποιμήν.
<nonn. d. 9.257> πολλάκι θεσπεσίῃ τριποδηίδι σύμπλοκον ἕδρῃ
<nonn. d. 9.258> αὐχμηραῖς τριέλικτον ὄφιν σπειρηδὸν ἐθείραις
<nonn. d. 9.259> ἥρμοσε, λεπταλέῳ δὲ περισφίγξασα καρήνῳ
<nonn. d. 9.260> μηκεδανὴν μίτρωσε δρακοντείῳ τρίχα δεσμῷ:
<nonn. d. 9.261> παρθενικὰς δ' ἐδίωκε θεωρίδας. οὐ τότε λοιβή,
<nonn. d. 9.262> οὐδὲ θυηπολίη μεταδήμιος, οὐ παρὰ νηῷ
<nonn. d. 9.263> Δελφὸς ἀνὴρ ἐχόρευε: τανυπλέκτοιο δὲ κισσοῦ
<nonn. d. 9.264> γυιοβόροις ἑλίκεσσιν ἐμαστίζοντο γυναῖκες.
<nonn. d. 9.265> θηρητὴρ δ' ἀλέεινεν ἰδὼν ὀρεσίδρομον ̓Ινώ,
<nonn. d. 9.266> καλλείψας σταλίκων λίνεον δόλον: ὑψιλόφου δὲ
<nonn. d. 9.267> αἰπόλος ἤλασεν αἶγας ὑπὸ πτύχα φωλάδα πέτρης
<nonn. d. 9.268> καὶ βόας ἱδρώοντας ὑπὸ ζυγόδεσμον ἐλαύνων
<nonn. d. 9.269> ἅλμασιν ̓Ινῴοισι γέρων ἔφριξεν ἀροτρεύς.
<nonn. d. 9.270> καὶ χθονίης σφίγξασα βοῆς ἀλλόθροον ἠχὼ
<nonn. d. 9.271> Πυθιὰς ὀμφήεσσα δι' οὔρεος ἔτρεχε κούρη,
<nonn. d. 9.272> ἠθάδα σεισαμένη κεφαλῇ Πανοπηίδα δάφνην:
<nonn. d. 9.273> δυσαμένη δὲ κάρηνα βαθυκνήμιδος ἐρίπνης
<nonn. d. 9.274> Δελφικὸν ἄντρον ἔναιε φόβῳ λυσσώδεος ̓Ινοῦς.
<nonn. d. 9.275> ἀλλὰ διεσσυμένη πολυκαμπέος ἔνδιον ὕλης
<nonn. d. 9.276> οὐ λάθεν ̓Απόλλωνα πανόψιον: ἄγχι δὲ λόχμης
<nonn. d. 9.277> οἰκτείρων ταχὺς ἦλθε, καὶ εἰς βροτὸν εἶδος ἀμείψας
<nonn. d. 9.278> νύμφης ἐγγὺς ἵκανε, καὶ ἀκρότατον δέμας ̓Ινοῦς
<nonn. d. 9.279> φειδομέναις παλάμῃσι σοφῆς ἐπλέξατο Δάφνης,
<nonn. d. 9.280> καὶ οἱ νήδυμον ὕπνον ἐπήγαγεν: ἀμβροσίῃ δὲ
<nonn. d. 9.281> ὑπναλέης ἔχρισεν ὅλον χρόα πενθάδος ̓Ινοῦς
<nonn. d. 9.282> λυσιπόνῳ ῥαθάμιγγι μεμηνότα γυῖα διαίνων.
<nonn. d. 9.283> καὶ χρόνον αὐτόθι μίμνεν ἔσω Παρνησίδος ὕλης
<nonn. d. 9.284> τέτρατον εἰς λυκάβαντα, καὶ ὀμφαίῃ παρὰ πέτρῃ
<nonn. d. 9.285> εἰσέτι νηπιάχοιο χοροὺς ἱδρύσατο Βάκχου
<nonn. d. 9.286> Φοίβου μαντοσύνῃσι: σὺν ἀγρύπνοισι δὲ πεύκαις
<nonn. d. 9.287> Κωρυκίδες θυόεντα μετέστιχον ὄργια Βάκχαι,
<nonn. d. 9.288> καὶ ζαθέαις παλάμῃσιν ἀλεξητήρια λύσσης
<nonn. d. 9.289> φάρμακα συλλέξαντο καὶ ἰήσαντο γυναῖκα.
<nonn. d. 9.290> Κεκλομένου δ' ̓Αθάμαντος ὀπάονες ἦσαν ἀλῆται
<nonn. d. 9.291> πάντοθι μαστεύοντες: ὀριπλανέες δὲ καὶ αὐταὶ
<nonn. d. 9.292> δμωίδες ἐστιχόωντο πολυστρέπτοισι πορείαις
<nonn. d. 9.293> διζόμεναι περίφοιτον ἀπευθέος ἴχνος ἀνάσσης
<nonn. d. 9.294> πλαζομένης ἀκίχητα: φιλοθρήνων δὲ γυναικῶν
<nonn. d. 9.295> στυγνὸς ἐρευθιόωσαν ὄνυξ ἤμυσσε παρειήν,
<nonn. d. 9.296> καὶ ῥοδέοις ἐκόρυσσαν ἑκούσια δάκτυλα μαζοῖς:
<nonn. d. 9.297> καὶ πολὺν οἰμωγῇσι δι' ἄστεος ἦχον ἰάλλων
<nonn. d. 9.298> πενθαλέης ὀλόλυξε βεβυσμένος οἶκος ἀνίης:
<nonn. d. 9.299> καὶ πλέον αἰολόμητις ἐδέχνυτο Μύστις ἀνάγκην,
<nonn. d. 9.300> εἶχε δὲ διπλόον ἄλγος ἀλωομένης ἔτι δειλῆς
<nonn. d. 9.301> ̓Ινοῦς τλησιπόνοιο καὶ ἁρπαμένου Διονύσου.
<nonn. d. 9.302> οὐ μὲν ἄναξ ̓Αθάμας κινυρὴν ὠδύρετο νύμφην,
<nonn. d. 9.303> ἀλλὰ λιπὼν ἄμνηστον ἀκηρύκτου πόθον ̓Ινοῦς
<nonn. d. 9.304> δισσοτόκου Νεφέλης προτέρης μετὰ δέμνια νύμφης
<nonn. d. 9.305> ἁβρὰ βαθυζώνοιο μετέστιχε λέκτρα Θεμιστοῦς,
<nonn. d. 9.306> καὶ τρίτον εἰς ὑμέναιον ἄγων ̔Υψηίδα κούρην
<nonn. d. 9.307> ̓Ινοῦς ῥῖψεν ἔρωτα: καὶ ὡς τροφὸς ἁβρὸν ἀθύρων,
<nonn. d. 9.308> ὑψιπόρῳ στροφάλιγγι μετάρσιον ἠέρι πέμπων,
<nonn. d. 9.309> κούφισε παππάζοντα παρηγορέων Μελικέρτην:
<nonn. d. 9.310> καί οἱ δακρυχέοντι γαλακτοφόρου περὶ θηλῆς
<nonn. d. 9.311> ἄρσενα μαζὸν ὄρεξε, πόθον δ' ἀνέκοψε τεκούσης.
<nonn. d. 9.312> ἐκ λεχέων δ' ̓Αθάμαντος ἀνηέξησε Θεμιστὼ
<nonn. d. 9.313> υἱέας εὐθώρηκας, ἀλεξητῆρας ̓Ενυοῦς,
<nonn. d. 9.314> Σχοινέα καὶ Λεύκωνα, νέην εὐήνορα φύτλην,
<nonn. d. 9.315> πρωτοτόκοις ὠδῖσιν: ἐπ' ἀμφοτέροισι δὲ μήτηρ
<nonn. d. 9.316> ξυνῆς δισσὰ γένεθλα μιῆς βλάστημα λοχείης
<nonn. d. 9.317> γείνατο Πορφυρέωνα καὶ ἔτρεφε πίονι μαζῷ
<nonn. d. 9.318> Πτοῖον, ἀλεξικάκοιο θάλος παιδήιον ἥβης,
<nonn. d. 9.319> ἄμφω τηλυγέτους καὶ ὁμήλικας, οὕς ποτε μήτηρ
<nonn. d. 9.320> μητρυιῆς ἅτε παῖδας ἀπηλοίησε Θεμιστώ,
<nonn. d. 9.321> δίπτυχον ἀγλαόπαιδος ὀιομένη γένος ̓Ινοῦς.
<nonn. d. 10.1> ὣς ἡ μὲν φονίη παιδοκτόνος ἔπλετο μήτηρ
<nonn. d. 10.2> μαινομένη: τεκέων δὲ πατὴρ ὑπὸ μάρτυρι ποινῇ,
<nonn. d. 10.3> ὅττι γονῆς ὀλέτειραν ὁμέστιον εἶχε Θεμιστώ,
<nonn. d. 10.4> οἰστρηθεὶς ̓Αθάμας μανιώδεϊ Πανὸς ἱμάσθλῃ
<nonn. d. 10.5> ποίμνης εἰς μέσον ἦλθε, καὶ ὡς θεράποντας ἱμάσσων
<nonn. d. 10.6> εἰροπόκων ἐδίωκεν ἀναίτια πώεα μήλων:
<nonn. d. 10.7> καὶ μίαν ἠέρταζεν, ἑὴν ἅτε σύζυγα νύμφην,
<nonn. d. 10.8> σὺν διδύμοις βρεφέεσσι νεογλαγέων ἐπὶ μαζῶν
<nonn. d. 10.9> αἶγα λαβών: λασίους δὲ πόδας σφηκώσατο δεσμῷ
<nonn. d. 10.10> διχθαδίῳ: λύσας δὲ παρ' ἰξύι κυκλάδα μίτρην
<nonn. d. 10.11> σφιγγομένης μάστιζε δέμας ψευδήμονος Ινοῦς,
<nonn. d. 10.12> μὴ νοέων νόθον εἶδος. ἀεὶ δέ οἱ ἔνδον ἀκουῆς
<nonn. d. 10.13> Πανιάδος Κρονίης ἐπεβόμβεε δοῦπος ἱμάσθλης:
<nonn. d. 10.14> πολλάκι δ' ἀστήρικτος ἑῶν ἀνεπάλλετο θώκων
<nonn. d. 10.15> οὔασι ταρβαλέοισι δεδεγμένος ἄσθμα δρακόντων.
<nonn. d. 10.16> πυκνὰ δὲ τόξα τίταινε, βέλος δ' ἐπὶ κυκλάδι νευρῇ
<nonn. d. 10.17> εἰς κενεὸν σκοπὸν εἷλκεν ἀνούτατον ἠέρα βάλλων.
<nonn. d. 10.18> Ταρταρίης δ' ὀφιῶδες ἰδὼν ἴνδαλμα θεαίνης
<nonn. d. 10.19> πάλλετο δειμαίνων ἑτερόχροα φάσματα μορφῆς,
<nonn. d. 10.20> ἀφρὸν ἀκοντίζων χιονώδεα, μάρτυρα λύσσης,
<nonn. d. 10.21> ὀφθαλμοὺς μεθύοντας ἀπειλητῆρας ἑλίσσων.
<nonn. d. 10.22> καί οἱ ὀπιπεύοντι πολυπλανέεσσιν ἐρωαῖς
<nonn. d. 10.23> ὄμματα φοινίσσοντο: διὰ κροτάφοιο δὲ λεπταὶ
<nonn. d. 10.24> ἀσταθέος μήνιγγες ἐδινεύοντο καρήνου.
<nonn. d. 10.25> ὤλετο δὲ ψυχῆς τρίτατον λάχος: ἀπλανέες γὰρ
<nonn. d. 10.26> ἄφρονος ἐγκεφάλοιο μετατρωπῶντο μενοιναί,
<nonn. d. 10.27> καὶ σφαλεραῖς ἑλίκεσσιν ἐβακχεύθησαν ὀπωπαὶ
<nonn. d. 10.28> ἀνέρος οἰστρηθέντος: ἀπεπλάζοντο δὲ χαῖται
<nonn. d. 10.29> σειόμεναι περὶ νῶτον ἀκερσικόμοιο καρήνου.
<nonn. d. 10.30> καὶ στόμα οἱ βάμβαινε, καὶ ἠέρι χείλεα λύσας
<nonn. d. 10.31> πέμπεν ἀσημάντων ἐπέων ἑτερόθροον ἠχώ.
<nonn. d. 10.32> καὶ βροτέας βιότοιο μεληδόνας ἥρπασαν αὖραι
<nonn. d. 10.33> Εὐμενίδων, καὶ γλῶσσα βαρύνετο θυιάδι φωνῇ:
<nonn. d. 10.34> παπταίνων δ' ἑλικηδὸν ὑπὸ στροφάλιγγι προσώπου
<nonn. d. 10.35> ἀλλοφυὲς νόθον εἶδος ἀθηήτοιο Μεγαίρης
<nonn. d. 10.36> οἰστρομανὴς ̓Αθάμας ἑτερόφρονι σείετο παλμῷ:
<nonn. d. 10.37> καὶ βλοσυρῆς ἀπὸ χειρὸς ἀμερσινόοιο θεαίνης
<nonn. d. 10.38> ἁρπάξαι μενέαινεν ἐχιδνήεσσαν ἱμάσθλην:
<nonn. d. 10.39> γυμνώσας δὲ μάχαιραν ̓Ερινύος ἀντία κόρσης
<nonn. d. 10.40> ἤθελε Τισιφόνης ὀφιώδεα βόστρυχα τέμνειν.
<nonn. d. 10.41> καὶ κενεοῖς ὀάροισιν ὁμίλεε γείτονι τοίχῳ
<nonn. d. 10.42> παπταίνων σκιόεσσαν ἐπίκλοπον εἰκόνα μορφῆς
<nonn. d. 10.43> ̓Αρτέμιδος, καὶ κοῦφον ἰδὼν εἴδωλον ὀπωπαῖς
<nonn. d. 10.44> φάσμασιν ἀντιτύποισιν ἐς ἵμερον ἤλυθεν ἄγρης.
<nonn. d. 10.45> ὀψὲ δὲ ποικιλόδακρυς ἔτος μέτα τέτρατον ̓Ινὼ
<nonn. d. 10.46> νόστιμος εἰς δόμον ἦλθεν: ὀπιπεύουσα δὲ νύμφη
<nonn. d. 10.47> καὶ πόσιν οἰστρηθέντα καὶ ἀρσενόπαιδα Θεμιστὼ
<nonn. d. 10.48> διπλόον ἄλγος ἔδεκτο. καὶ οὐ γίνωσκεν ἀκοίτης
<nonn. d. 10.49> εὐνέτιν ἀθρήσας χρονίην παλινάγρετον ̓Ινώ:
<nonn. d. 10.50> ἀλλὰ πόθον ταχύγουνος ἔχων κεμαδοσσόον ἄγρης
<nonn. d. 10.51> εἰς σκοπιὰς ἤιξε θυελλήεντι πεδίλῳ,
<nonn. d. 10.52> υἱὸν ἰδὼν ἅτε θῆρα κερασφόρον: ἰθυτενὲς δὲ
<nonn. d. 10.53> τόξον ἔχων ἀκίχητος ἐπεσκίρτησε Λεάρχῳ,
<nonn. d. 10.54> ὑψίκερων ἔλαφον δοκέων ψευδήμονι μορφῇ,
<nonn. d. 10.55> θηρείοις μελέεσσιν ὁμοίιον: αὐτὰρ ὁ φεύγων
<nonn. d. 10.56> ταρβήεις πεπότητο θοώτερα γούνατα πάλλων.
<nonn. d. 10.57> χερσὶ δὲ λυσσαλέῃσιν ὑπηνέμιον βέλος ἕλκων
<nonn. d. 10.58> παιδοφόνῳ νέον υἷα πατὴρ ἐπέδησε βελέμνῳ:
<nonn. d. 10.59> καὶ κεφαλὴν ἄγνωστον ἀπηλοίησε μαχαίρῃ
<nonn. d. 10.60> φάσματι νεβρωθεῖσαν: ἀσημάντου δὲ προσώπου
<nonn. d. 10.61> αἱμαλέης ἐγέλασσε γενειάδος ἄκρον ἀφάσσων,
<nonn. d. 10.62> ἀμφαφόων ἅτε θῆρα, καὶ ἔδραμεν ἅλματι λύσσης,
<nonn. d. 10.63> παιδὸς ἔτι σπαίροντος ἀτυμβεύτοιο Λεάρχου,
<nonn. d. 10.64> μητέρα μαστεύων, στροφάδας δ' ἐλέλιζεν ὀπωπάς.
<nonn. d. 10.65> οὐδέ τις ἀμφιπόλων σχεδὸν ἤιε: φοιταλέος δὲ
<nonn. d. 10.66> ἑπταμύχου θαλάμοιο διέστιχεν ὠκέι ταρσῷ
<nonn. d. 10.67> κικλήσκων ἑὸν υἷα, τὸν ἔκτανεν. ἐν δὲ μελάθρῳ
<nonn. d. 10.68> νήπιον ἀρτικόμιστον ἐσαθρήσας Μελικέρτην,
<nonn. d. 10.69> στηρίξας δὲ λέβητα πυρίπνοον ἐσχαρεῶνι,
<nonn. d. 10.70> εἰς μέσον υἱέα θῆκεν: ἀναπτομένοιο δὲ πυρσοῦ,
<nonn. d. 10.71> φοίνιος ὑδατόεντι λέβης ἐπεπάφλασεν ἀτμῷ.
<nonn. d. 10.72> Παππάζων δ' ἰάχησεν ἑὸς πάις, οὐδέ τις αὐτῷ
<nonn. d. 10.73> ἀμφιπόλων χραίσμησεν: ἀελλήεσσα δὲ μήτηρ
<nonn. d. 10.74> ἡμιδαῆ πυρίκαυτον ἀφαρπάξασα λεβήτων
<nonn. d. 10.75> ἅλμασι φοιταλέοισι ποδήνεμος ἔτρεχεν ̓Ινώ:
<nonn. d. 10.76> καὶ Λευκοῦ πεδίοιο διατμήγουσα κονίην
<nonn. d. 10.77> Λευκοθέη πεφάτιστο φερώνυμος: ἐκ δὲ μελάθρου
<nonn. d. 10.78> αἰνομανὴς ̓Αθάμας ἀνεμώδεα γούνατα πάλλων
<nonn. d. 10.79> ὠκυτέρην ἐδίωκε μάτην ὀρεσίδρομον ̓Ινώ.
<nonn. d. 10.80> ἀλλ' ὅτε οἱ σχεδὸν ἦλθε πολυπτοίητος ἀκοίτης
<nonn. d. 10.81> ἄστατον ἴχνος ἔχων σφαλερῷ ποδί, δὴ τότε δειλὴ
<nonn. d. 10.82> ἀγχιπόρῳ στήσασα διαινόμενον πόδα πόντῳ
<nonn. d. 10.83> παιδὶ φιλοθρήνῳ κινυρὴν βρυχήσατο φωνήν,
<nonn. d. 10.84> μεμφομένη Κρονίωνα καὶ ἄγγελον υἱέα Μαίης:
<nonn. d. 10.85> “Καλά μοι, ἀργικέραυνε, πόρες θρεπτήρια Βάκχου:
<nonn. d. 10.86> ἡμιδαῆ σκοπίαζε συνήλικα παῖδα Λυαίῳ:
<nonn. d. 10.87> ἢν ἐθέλῃς, πρήνιξον ἀφειδέι σεῖο κεραυνῷ
<nonn. d. 10.88> μητέρα καὶ νέον υἷα, τὸν ἔτρεφον εἰν ἑνὶ κόλπῳ
<nonn. d. 10.89> σύντροφον ὑμετέροιο θεηγενέος Διονύσου.
<nonn. d. 10.90> τέκνον, ̓Αναγκαίη μεγάλη θεός: εἰς τίνα φεύγεις;
<nonn. d. 10.91> ποῖον ὄρος δέχεταί σε πεφυγμένον ἐγγύθι πόντου;
<nonn. d. 10.92> τίς σκοτίῳ κενεῶνι κατακρύψει σε Κιθαιρών;
<nonn. d. 10.93> τίς βροτὸς οἰκτείρει σε, τὸν οὐ γενέτης ἐλεαίρει;
<nonn. d. 10.94> ἢ ξίφος ἤ σε θάλασσα δεδέξεται: εἴ περ ἀνάγκη,
<nonn. d. 10.95> λώιον ἐν πελάγεσσι δαμήμεναι ἠὲ μαχαίρῃ.
<nonn. d. 10.96> οἶδα, πόθεν τόδε πῆμα τεῇ κεκύλιστο τεκούσῃ,
<nonn. d. 10.97> οἶδα, πόθεν: νεφέλη γὰρ ̓Ερινύας εἰς ἐμὲ πέμπει,
<nonn. d. 10.98> ὄφρα θάνω κατὰ πόντον, ὅπῃ πέσε παρθένος ̔́Ελλη.
<nonn. d. 10.99> ἔκλυον ἠερόθεν πεφορημένον εἰς χθόνα Κόλχων
<nonn. d. 10.100> ἅρπαγος ἀρνειοῖο μετήορον ἡνιοχῆα
<nonn. d. 10.101> Φρίξον ἔτι ζώειν μετανάστιον: αἴθε καὶ αὐτὸς
<nonn. d. 10.102> χρυσοπόκου κριοῖο μετάρσιον οἶμον ὁδεύοι
<nonn. d. 10.103> υἱὸς ἐμὸς λιπόπατρις ἀλυσκάζων Μελικέρτης:
<nonn. d. 10.104> αἴθε δὲ καὶ μετὰ Φοῖβον ἐποικτείρων σέθεν ̓Ινὼ
<nonn. d. 10.105> ξεινοδόκος Γλαύκοιο Ποσειδάων σε σαώσῃ.
<nonn. d. 10.106> δείδια, μὴ μετὰ πότμον ἀτυμβεύτοιο Λεάρχου
<nonn. d. 10.107> νεκρὸν ἄθαπτον ἄδακρυν ὀλωλότα καὶ σὲ νοήσω
<nonn. d. 10.108> αἱμαλέῃ γενετῆρος ἐπισπαίροντα μαχαίρῃ.
<nonn. d. 10.109> σπεῦδε φυγεῖν ̓Αθάμαντα μεμηνότα, μηδὲ νοήσῃς
<nonn. d. 10.110> παιδοφόνον γενετῆρα τεῆς ὀλετῆρα τεκούσης.
<nonn. d. 10.111> δέξό με καὶ σύ, θάλασσα, μετὰ χθόνα: δέχνυσο, Νηρεῦ,
<nonn. d. 10.112> χειρὶ φιλοξείνῳ μετὰ Περσέα καὶ Μελικέρτην:
<nonn. d. 10.113> δέχνυσο καὶ Δανάης μετὰ λάρνακα σύμπλοον ̓Ινώ.
<nonn. d. 10.114> ἄξια δυσσεβίης καὶ ἐγὼ πάθον, ὅττι καὶ αὐτὴν
<nonn. d. 10.115> ἄσπορον ἡμετέρην γενεὴν ποίησε Κρονίων,
<nonn. d. 10.116> ἄσπορον ὡς ἐτέλεσσα φερέσβιον αὔλακα γαίης:
<nonn. d. 10.117> μητρυιή τις ἐοῦσα νόθην ̓Αθαμαντίδα φύτλην
<nonn. d. 10.118> ἀμῆσαι προβέβουλα, καὶ εἰς ἐμὲ χώεται ̔́Ηρη
<nonn. d. 10.119> μητρυιὴ γεγαυῖα νεοτρεφέος Διονύσου.”
<nonn. d. 10.120> ὣς φαμένη τρομεροῖσιν ὑπ' ἴχνεσιν ἥλατο πόντῳ
<nonn. d. 10.121> κραιπνὰ κυβιστήσασα σὺν υἱέι: Λευκοθέην δὲ
<nonn. d. 10.122> πεπταμέναις παλάμῃσιν ἐδέξατο κυανοχαίτης
<nonn. d. 10.123> δαίμοσιν ὑγροπόροισιν ὁμέστιον: ἔνθεν ἀρήγει
<nonn. d. 10.124> ναύταις πλαζομένοισι, καὶ ἔπλετο ποντιὰς ̓Ινὼ
<nonn. d. 10.125> Νηρεῒς ἀφλοίσβοιο κυβερνήτειρα γαλήνης.
<nonn. d. 10.126> τὴν μὲν ἄναξ Κρονίδης ἐπεδείκνυε μητρὶ Λυαίου,
<nonn. d. 10.127> ὅττι χάριν Βρομίοιο θεὰ πέλεν: ἡ δὲ χαρεῖσα
<nonn. d. 10.128> γνωτῇ ποντοπόρῳ φιλοκέρτομον ἴαχε φωνήν:
<nonn. d. 10.129> “̓Ινώ, πόντον ἔχεις, Σεμέλη λάχε κύκλον ̓Ολύμπου:
<nonn. d. 10.130> εἶξον ἐμοί: Κρονίδην γὰρ ἐμῆς ἀροτῆρα γενέθλης
<nonn. d. 10.131> ἀθάνατον πόσιν ἔσχον, ἐμῆς ὠδῖνα λοχείης
<nonn. d. 10.132> ἀντ' ἐμέθεν τίκτοντα, σὺ δὲ χθονίῳ παρακοίτῃ
<nonn. d. 10.133> νυμφεύθης ̓Αθάμαντι, τεῆς ὀλετῆρι γενέθλης.
<nonn. d. 10.134> σὸς πάις ἔλλαχε πόντον, ἐμὸς τόκος αἰθέρα ναίειν
<nonn. d. 10.135> ἵξεται εἰς Διὸς οἶκον ὑπέρτερον: οὐ γὰρ ἐίσκω
<nonn. d. 10.136> οὐράνιον Διόνυσον ὑποβρυχίῳ Μελικέρτῃ.”
<nonn. d. 10.137> τοῖα μὲν αἰθερίη Σεμέλη μυκήσατο νύμφη
<nonn. d. 10.138> γνωτῆς κερτομέουσα θαλασσονόμου βίον ̓Ινοῦς.
<nonn. d. 10.139> τόφρα δὲ καὶ Διόνυσος ὑπὸ κλίμα Λυδὸν ἀρούρης,
<nonn. d. 10.140> εὔια δινεύων Κυβεληίδος ὄργανα ̔Ρείης,
<nonn. d. 10.141> ἤνθεε μῆκος ἔχων, ὅσον ἤθελεν: ὑψιπόρου δὲ
<nonn. d. 10.142> φεύγων ̓Ηελίοιο μεσημβρίζουσαν ἱμάσθλην
<nonn. d. 10.143> ἥσυχα παφλάζοντι δέμας φαίδρυνε λοετρῷ
<nonn. d. 10.144> Μῃονίου ποταμοῖο, χαριζόμενος δὲ Λυαίῳ
<nonn. d. 10.145> Πακτωλὸς κελάρυζε, χέων χρυσόσπορον ὕδωρ
<nonn. d. 10.146> πορφυρέαις ψαμάθοισι, βαθυπλούτων δὲ μετάλλων
<nonn. d. 10.147> ἀφνειῷ κεκύλιστο βυθῷ χρυσούμενος ἰχθύς:
<nonn. d. 10.148> καὶ Σάτυροι παίζοντες, ἐν ἠέρι ταρσὰ μεθέντες,
<nonn. d. 10.149> εἰς ποταμὸν προχέοντο κυβιστητῆρι καρήνῳ,
<nonn. d. 10.150> ὧν ὁ μὲν αὐτοφόρητος ἐνήχετο χερσὶν ἐρέσσων,
<nonn. d. 10.151> πρηνὴς δ' ἐν ῥοθίοισι καὶ οἴδμασιν ἴχνος ἐρείσας
<nonn. d. 10.152> ποσσὶν ὀπισθοτόνοισι ῥυηφενὲς ἔσχισεν ὕδωρ:
<nonn. d. 10.153> καί τις ὑποβρυχίων κατεδύσατο βένθος ἐναύλων
<nonn. d. 10.154> νειόθι μαστεύων νεπόδων ἑτερόχροον ἄγρην,
<nonn. d. 10.155> τυφλὴν νηχομένοισιν ἐπ' ἰχθύσι χεῖρα τιταίνων,
<nonn. d. 10.156> καὶ βυθὸν αὖτις ἔλειπε, καὶ ἰχθύας ὤρεγε Βάκχῳ
<nonn. d. 10.157> ἰλύι φοινίσσοντας ἐχεκτεάνου ποταμοῖο :
<nonn. d. 10.158> συμπλέγδην δὲ πόδεσσιν ἀρηρότα ταρσὰ συνάπτων
<nonn. d. 10.159> κυφὸς ἐριδμαίνων Σατύρῳ Σειληνὸς ἀλήτης
<nonn. d. 10.160> κύμβαχος αὐτοκύλιστος ἐπεσκίρτησε ῥεέθρῳ
<nonn. d. 10.161> ὑψόθεν εἰς βαθὺ λαῖτμα, καὶ ἰλύος ἥπτετο χαίτη,
<nonn. d. 10.162> καὶ διδύμους στίλβοντι πόδας στηρίξατο πλῷ
<nonn. d. 10.163> ὄλβον ἐυψήφιδα μεταλλεύων ποταμοῖο:
<nonn. d. 10.164> καί τις ἐνὶ προχοῇσι μετάφρενον ἠέρι φαίνων
<nonn. d. 10.165> ἄβροχον ὦμον ἔλειπε δι' ὕδατος, ἰσχία βάπτων
<nonn. d. 10.166> ἀγχιβαθὴς ἀτίνακτος: ὁ δ' οὔατα γυμνὰ τιταίνων
<nonn. d. 10.167> χεύματι μαρμαρέῳ λασίους ἐδιήνατο μηρούς,
<nonn. d. 10.168> καὶ ῥόον αὐτοέλικτος ἐμάστιε σύμφυτος οὐρή.
<nonn. d. 10.169> καὶ θεὸς ὀρθώσας κεφαλήν καὶ στέρνα πετάσσας,
<nonn. d. 10.170> χεῖρας ἐρετμώσας, χρυσέην ἐχάραξε γαλήνην:
<nonn. d. 10.171> καὶ ῥόδον αὐτοτέλεστον ἀκύμονες ἔπτυον ὄχθαι,
<nonn. d. 10.172> καὶ κρίνον ἐβλάστησε, καὶ ᾐόνας ἔστεφον ̔͂Ωραι
<nonn. d. 10.173> Βάκχου λουομένοιο, καὶ ἀστράπτοντι ῥεέθρῳ
<nonn. d. 10.174> ἄπλοκα κυανέης ἐρυθαίνετο βόστρυχα χαίτης.
<nonn. d. 10.175> καί ποτε θηρεύων ὑπὸ φωλάδα δάσκιον ὕλην
<nonn. d. 10.176> ἥλικος ἠιθέοιο ῥοδώπιδι θέλγετο μορφῇ.
<nonn. d. 10.177> ἤδη γὰρ Φρυγίης ὑπὸ δειράδα κοῦρος ἀθύρων
<nonn. d. 10.178> ἄμπελος ἠέξητο, νεοτρεφὲς ἔρνος ̓Ερώτων:
<nonn. d. 10.179> οὐδέ οἱ ἁβρὸς ἴουλος ἐρευθομένοιο γενείου
<nonn. d. 10.180> ἄχνοα χιονέης ἐχαράσσετο κύκλα παρειῆς,
<nonn. d. 10.181> ἥβης χρύσεον ἄνθος: ὀπισθοπόροιο δὲ χαίτης
<nonn. d. 10.182> βότρυες εἱλικόεντες ἐπ' ἀργυφέων θέον ὤμων
<nonn. d. 10.183> ἀπλεκέες, λιγυρῷ δὲ συναιθύσσοντες ἀήτῃ
<nonn. d. 10.184> ἄσθματι κουφίζοντο: παρελκομένων δὲ κομάων
<nonn. d. 10.185> ἀκροφανὴς ἀνέτελλε μέσος γυμνούμενος αὐχὴν
<nonn. d. 10.186> καὶ σέλας ἠκόντιζε λιπόσκιος, οἷά τε λάμπει
<nonn. d. 10.187> μεσσοφανὴς νέφος ὑγρὸν ἀνασχίζουσα Σελήνη:
<nonn. d. 10.188> καὶ στόματος ῥοδέοιο μελίπνοος ἔρρεε φωνή:
<nonn. d. 10.189> ἐκ μελέων δ' ὅλον εἶαρ ἐφαίνετο: νισσομένου δὲ
<nonn. d. 10.190> ἐκ ποδὸς ἀργυφέοιο ῥόδων ἐρυθαίνετο λειμών:
<nonn. d. 10.191> εἰ δὲ βοογλήνων φαέων εὐφεγγέι κύκλῳ
<nonn. d. 10.192> ὀφθαλμοὺς ἐλέλιζεν, ὅλη σελάγιζε Σελήνη.
<nonn. d. 10.193> τὸν μὲν ἔχων Διόνυσος ὁμέψιον, ἁβρὸν ἀθύρων,
<nonn. d. 10.194> εἴρετο θαμβαλέην προχέων ἐπὶ κάλλεϊ φωνὴν
<nonn. d. 10.195> ὡς βροτός, ἀθανάτην δὲ δολοπλόκος ἔκρυφε μορφήν:
<nonn. d. 10.196> “Τίς σε πατὴρ ἐφύτευσε; τίς οὐρανίη τέκε γαστήρ;
<nonn. d. 10.197> τίς Χαρίτων σε λόχευσε; τίς ἤροσε καλός ̓Απόλλων;
<nonn. d. 10.198> εἰπέ, φίλος, μὴ κρύπτε τεὸν γένος: εἰ μὲν ἱκάνεις
<nonn. d. 10.199> ἄπτερος ἄλλος ̓́Ερως βελέων δίχα, νόσφι φαρέτρης,
<nonn. d. 10.200> τίς μακάρων σε φύτευσε παρευνάζων ̓Αφροδίτῃ;
<nonn. d. 10.201> καὶ γὰρ ἐγὼ τρομέω σέο μητέρα Κύπριν ἐνίψαι,
<nonn. d. 10.202> μὴ γενέτην ̔́Ηφαιστον ἢ ̓́Αρεα σεῖο καλέσσω.
<nonn. d. 10.203> εἰ δὲ σύ, τὸν καλέουσιν, ἀπ' αἰθέρος ἤλυθες ̔Ερμῆς,
<nonn. d. 10.204> δεῖξον ἐμοὶ πτερὰ κοῦφα καὶ ἔμπνοα ταρσὰ πεδίλων.
<nonn. d. 10.205> πῶς μεθέπεις ἄτμητον ἐπήορον αὐχένι χαίτην;
<nonn. d. 10.206> μὴ σύ μοι αὐτὸς ἵκανες ἄτερ κιθάρης, δίχα τόξου,
<nonn. d. 10.207> Φοῖβος ἀκερσικόμης κεχαλασμένα βόστρυχα σείων;
<nonn. d. 10.208> εἰ Κρονίδης με φύτευσε, σὺ δὲ χθονίης ἀπὸ φύτλης
<nonn. d. 10.209> βουκεράων Σατύρων μινυώριον αἷμα κομίζεις,
<nonn. d. 10.210> ἶσον ἐμοὶ βασίλευε, θεῷ βροτός: οὐ γὰρ ἐλέγξει
<nonn. d. 10.211> οὐράνιον τεὸν εἶδος ̓Ολύμπιον αἷμα Λυαίου.
<nonn. d. 10.212> ἀλλὰ τί κικλήσκω σε μινυνθαδίης ἀπὸ φύτλης;
<nonn. d. 10.213> γινώσκω τεὸν αἷμα, καὶ εἰ κρύπτειν μενεαίνεις:
<nonn. d. 10.214> ἠελίῳ σε λόχευσε παρευνηθεῖσα Σελήνη
<nonn. d. 10.215> Ναρκίσσῳ χαρίεντι πανείκελον: αἰθέριον γὰρ
<nonn. d. 10.216> εἴκελον εἶδος ἔχεις, κεραῆς ἴνδαλμα Σελήνης.”
<nonn. d. 10.217> τοῖον ἔπος κατέλεξε: νέος δ' ἠγάλλετο μύθῳ
<nonn. d. 10.218> κυδιόων, ὅτι κάλλος ὑπέρβαλεν ἥλικος ἥβης
<nonn. d. 10.219> εἴδεϊ φαιδροτέρῳ. καὶ ὀρειάδος ἔνδοθι λόχμης
<nonn. d. 10.220> εἰ μέλος ἔπλεκε κοῦρος, ἐτέρπετο Βάκχος ἀκούων:
<nonn. d. 10.221> εἰ νέος ἐκτὸς ἔμιμνεν, ἀμειδέας ἔσχε παρειάς:
<nonn. d. 10.222> εἰ Σάτυρος παρὰ δαῖτα φιλοσκάρθμοιο τραπέζης
<nonn. d. 10.223> τύμπανα χερσὶν ἔτυπτε περίκροτον ἦχον ἀράσσων,
<nonn. d. 10.224> καὶ νέος ἐκτὸς ἔην μεθέπων ἐλαφηβόλον ἄγρην,
<nonn. d. 10.225> κούρου μὴ παρεόντος ἀναίνετο δίκτυπον ἠχώ:
<nonn. d. 10.226> εἴ ποτε Πακτωλοῖο παρ' ἀνθεμόεντι ῥεέθρῳ
<nonn. d. 10.227> δηθύνων ἀνέμιμνεν, ὅπως ἐπιδόρπιον εἴη
<nonn. d. 10.228> αὐτὸς ἑῷ βασιλῆι φέρων γλυκερώτερον ὕδωρ,
<nonn. d. 10.229> κούρου νόσφι μένοντος ἱμάσσετο Βάκχος ἀνίῃ.
<nonn. d. 10.230> εἰ θρασὺν αὐλὸν ἄειρε, Λιβυστίδος ὄργανον ̓Ηχοῦς,
<nonn. d. 10.231> οἰδαλέῃ φύσημα παρηίδι λεπτὸν ἰάλλων,
<nonn. d. 10.232> Μυγδόνος αὐλητῆρος ὀίετο Βάκχος ἀκούειν,
<nonn. d. 10.233> ὃν τέκε θεῖος ̔́Υαγνις, ὃς εἰς κακὸν ἤρισε Φοίβῳ
<nonn. d. 10.234> τρητὸν ἐπιθλίβων διδυμόθροον αὐλὸν ̓Αθήνης:
<nonn. d. 10.235> εἰ δὲ σὺν ἡβητῆρι μιῆς ἔψαυσε τραπέζης,
<nonn. d. 10.236> κούρου φθεγγομένου πολυτερπέας εἶχεν ἀκουάς,
<nonn. d. 10.237> παυομένου δὲ νέοιο κατηφέας εἶχε παρειάς:
<nonn. d. 10.238> εἰ δὲ βαθυσκάρθμοιο πόθου πεφορημένος οἴστρῳ
<nonn. d. 10.239> ἄμπελος ὀρχηστῆρι ποδῶν ἐλελίζετο παλμῷ,
<nonn. d. 10.240> καὶ Σατύρῳ παίζοντι συνέπλεκε χεῖρα χορεύων,
<nonn. d. 10.241> δόχμιον ἐκ ταρσοῖο μετήλυδα ταρσὸν ἀμείβων,
<nonn. d. 10.242> Βάκχος ὀπιπεύων φθονερῇ δεδόνητο μερίμνῃ.
<nonn. d. 10.243> εἴ ποτε Σειληνοῖσιν ὁμίλεεν, εἴ τινι κούρῳ
<nonn. d. 10.244> ἥλικι θηρητῆρι συνέτρεχεν εἰς δρόμον ἄγρης,
<nonn. d. 10.245> ζηλήμων Διόνυσος ἐρήτυε, μή τις ὀιστῷ
<nonn. d. 10.246> βλήμενος ἰσοτύπῳ φρενοθελγέι λάτρις ̓Ερώτων
<nonn. d. 10.247> παιδὸς ἐλαφρονόοιο παραπλάγξειε μενοινήν,
<nonn. d. 10.248> καὶ νέον ἱμερόεντα μεταστήσειε Λυαίου,
<nonn. d. 10.249> ἀρτιθαλὴς ἅτε κοῦρος ὁμόχρονον ἥλικα τέρπων.
<nonn. d. 10.250> ἀλλ' ὅτε θύρσον ἄειρε καταντία λυσσάδος ἄρκτου
<nonn. d. 10.251> ἢ βριαρῷ νάρθηκα κατηκόντιζε λεαίνης,
<nonn. d. 10.252> εἰς δύσιν ὄμμα τίταινε ἐς ἠέρα λοξὰ δοκεύων,
<nonn. d. 10.253> μὴ Ζεφύρου πνεύσειε πάλιν θανατηφόρος αὔρη,
<nonn. d. 10.254> ὡς πάρος ἡβητῆρα κατέκτανε πικρὸς ἀήτης
<nonn. d. 10.255> δίσκον ἀκοντιστῆρα καταστρέψας ̔Υακίνθου:
<nonn. d. 10.256> δείδιε, μὴ Κρονίδης ἐρασίπτερος ὄρνις ̓Ερώτων
<nonn. d. 10.257> ἀπροΐδὴς ἀκίχητος ὑπὲρ Τμώλοιο φανείη
<nonn. d. 10.258> φειδομένοις ὀνύχεσσιν ἐς ἠέρα παῖδα κομίζων,
<nonn. d. 10.259> Τρώιον οἷά τε κοῦρον ἑῶν δρηστῆρα κυπέλλων:
<nonn. d. 10.260> ἔτρεμε καὶ δυσέρωτα κυβερνητῆρα θαλάσσης,
<nonn. d. 10.261> μὴ μετὰ Τανταλίδην χρυσέων ἐπιβήτορα δίφρων
<nonn. d. 10.262> εἰς δρόμον ἠερόφοιτον ἄγων πτερόεσσαν ἀπήνην
<nonn. d. 10.263> ἄμπελον ἁρπάξειεν ἐρωμανέων ἐνοσίχθων.
<nonn. d. 10.264> καὶ γλυκὺν εἶχεν ὄνειρον ὀνειροτόκων ἐπὶ λέκτρων,
<nonn. d. 10.265> καὶ φιλίους ὀάριζε νέῳ ψευδήμονι μύθους
<nonn. d. 10.266> μιμηλῆς ὁρόων σκιοειδέα φάσματα μορφῆς.
<nonn. d. 10.267> εἰ δέ τί οἱ δύσμορφον ἐπήρατος εἶχεν ὀπωπή,
<nonn. d. 10.268> ἱμερόεν πέλε τοῦτο ποθοβλήτῳ Διονύσῳ,
<nonn. d. 10.269> φίλτερον ἡβητῆρος ὅλου χροός: εἰ δέ οἱ ἄκρη
<nonn. d. 10.270> συμφερτὴ κεχάλαστο δι' ἰξύος ὄρθιος οὐρή,
<nonn. d. 10.271> καὶ μέλιτος γλυκεροῖο μελιχροτέρη πέλε Βάκχῳ:
<nonn. d. 10.272> καὶ πλόκαμοι ῥυπόωντες ἀκηδέστοιο καρήνου
<nonn. d. 10.273> αὐτοὶ μᾶλλον ἔτερπον ἐρωμανέοντος ὀπωπήν.
<nonn. d. 10.274> ἤματι μὲν κεχάρητο συνέμπορος: ἄχνυτο δ' αἰεὶ
<nonn. d. 10.275> νυκτὸς ἐπερχομένης, ὅτε μηκέτι παιδὸς ἀκούων
<nonn. d. 10.276> οὔασι θελγομένοισιν ἐθήμονα δέχνυτο φωνήν,
<nonn. d. 10.277> ̔Ρείης ὀβριμόπαιδος ἐνὶ σπήεσσιν ἰαύων.
<nonn. d. 10.278> καί μιν ἰδὼν Σατύρων τις ἐθέλγετο θέσπιδι μορφῇ,
<nonn. d. 10.279> καὶ κρυφίην ἐρόεσσαν ὑποκλέπτων φάτο φωνήν:
<nonn. d. 10.280> “ ̓Ανδρομέης κραδίης ταμίη, φιλοτήσιε Πειθώ,
<nonn. d. 10.281> μοῦνος ἐμοὶ νέος οὗτος ἐπήρατος ἵλαος εἴη:
<nonn. d. 10.282> καί μιν ἔχων, ἅτε Βάκχος, ὁμέψιον οὐ μενεαίνω
<nonn. d. 10.283> αἰθέρα ναιετάειν μετανάστιος, οὐ θεὸς εἶναι
<nonn. d. 10.284> ἤθελον, οὐ Φαέθων φαεσίμβροτος, οὐ πόθον ἕλκω
<nonn. d. 10.285> νέκταρος, ἀμβροσίης δ' οὐ δεύομαι: οὐκ ἀλεγίζω,
<nonn. d. 10.286> ἄμπελος εἰ φιλέει με καὶ ἐχθαίρει με Κρονίων.”
<nonn. d. 10.287> ὣς ὁ μὲν ἀμφιέπων ὑποκάρδιον ἰὸν ̓Ερώτων
<nonn. d. 10.288> κρυπτὸν ἀνηΰτησεν ἔπος ζηλήμονι φωνῇ,
<nonn. d. 10.289> θαύματι φίλτρον ἔχων κεκερασμένον. ἀλλὰ καὶ αὐτὸς
<nonn. d. 10.290> Εὔιος, ἠιθέου βεβολημένος ἡδέι κέντρῳ,
<nonn. d. 10.291> ἴαχε μειδιόων Κρονίδῃ, δυσέρωτι τοκῆι:
<nonn. d. 10.292> “Νεῦσον ἐμοὶ φιλέοντι μίαν χάριν, ὦ Φρύγιε Ζεῦ:
<nonn. d. 10.293> νηπιάχῳ μὲν ἔειπεν ἐμὴ τροφὸς εἰσέτι ̔Ρείη,
<nonn. d. 10.294> ὡς στεροπὴν Ζαγρῆι πόρες, προτέρῳ Διονύσῳ
<nonn. d. 10.295> εἰσέτι παππάζοντι, τεὴν πυρόεσσαν ἀκωκήν,
<nonn. d. 10.296> καὶ βροντῆς κελάδημα καὶ ἠερίου χύσιν ὄμβρου,
<nonn. d. 10.297> καὶ πέλε δεύτερος ἄλλος ἔτι βρέφος ὑέτιος Ζεύς:
<nonn. d. 10.298> σεῖο δ' ἐγὼ πρηστῆρος ἀναίνομαι αἰθέριον πῦρ,
<nonn. d. 10.299> οὐ νέφος, οὐ βροντῆς ἐθέλω κτύπον: ἢν δ' ἐθελήσῃς,
<nonn. d. 10.300> ̔Ηφαίστῳ πυρόεντι δίδου σπινθῆρα κεραυνοῦ,
<nonn. d. 10.301> ̓́Αρης σῶν νεφέων ἐχέτω θώρηκα καλύπτρην,
<nonn. d. 10.302> δὸς χάριν ̔Ερμάωνι Διιπετέος χύσιν ὄμβρου,
<nonn. d. 10.303> καὶ στεροπὴν γενετῆρος ἀερτάζοι καὶ ̓Απόλλων:
<nonn. d. 10.304> μεῖον ἐμοί, φίλε, λῆμα, φιλοσκάρθμῳ Διονύσῳ:
<nonn. d. 10.305> καλὸν ἐμοὶ Σεμέλης στεροπὴν ἐλάχειαν ἀείρειν,
<nonn. d. 10.306> μητροφόνοι σπινθῆρες ἀτερπέες εἰσὶ κεραυνοῦ.
<nonn. d. 10.307> ναίω Μαιονίην: τί γὰρ αἰθέρι καὶ Διονύσῳ;
<nonn. d. 10.308> κάλλος ἐμοῦ Σατύροιο φιλαίτερόν ἐστιν ̓Ολύμπου.
<nonn. d. 10.309> εἰπέ, πάτερ, μὴ κρύπτε: τεὸς νέος ὅρκιος ἔστω:
<nonn. d. 10.310> αἰετὸς ὁππότε κοῦρον ὑπὸ σφυρὰ Τευκρίδος ̓́Ισης
<nonn. d. 10.311> φειδομένῳ κούφιζες ἐς οὐρανὸν ἅρπαγι ταρσῷ,
<nonn. d. 10.312> τηλίκον ἔλλαχε κάλλος ὁ βουκόλος, ὃν σὺ τραπέζῃ
<nonn. d. 10.313> αἰθερίῃ ξύνωσας ἔτι πνείοντα βοαύλων;
<nonn. d. 10.314> Ζεῦ πάτερ, ἱλήκοις, τανυσίπτερε: μή μοι ἐνίψῃς
<nonn. d. 10.315> Τρώιον οἰνοχοῆα τεῶν δρηστῆρα κυπέλλων,
<nonn. d. 10.316> ὅττι φαεινοτέροιο φέρων ἀμάρυγμα προσώπου
<nonn. d. 10.317> ἄμπελος ἱμερόεις Γανυμήδεος εἶδος ἐλέγχει:
<nonn. d. 10.318> Τμώλιος ̓Ιδαίου πέλε φέρτερος. εἰσὶ δὲ πολλαὶ
<nonn. d. 10.319> ἄλλων ἠιθέων ἐραταὶ στίχες, οὓς ἅμα πάντας,
<nonn. d. 10.320> ἢν ἐθέλῃς, ἀγάπαζε λιπὼν ἕνα παῖδα Λυαίῳ.”
<nonn. d. 10.321> τοῖον ἔπος κατέλεξε πόθου δεδονημένος οἴστρῳ:
<nonn. d. 10.322> οὐχ οὕτω λασίης Μαγνησσίδος ἔνδοθεν ὕλης
<nonn. d. 10.323> βουκόλος ̓Αδμήτοιο βόας ποίμαινεν ̓Απόλλων,
<nonn. d. 10.324> παιδὸς ἐρωτοτόκου βεβολημένος ἡδέι κέντρῳ,
<nonn. d. 10.325> ὅσσον ἐπ' ἠιθέῳ φρένα τέρπετο Βάκχος ἀθύρων.
<nonn. d. 10.326> ἄμφω δ' ἑψιόωντο συνήλυδες ἔνδοθι λόχμης,
<nonn. d. 10.327> πῇ μὲν ἀκοντίζοντες ἐς ἠέρα θύρσον ἀλήτην,
<nonn. d. 10.328> πῇ δὲ παρὰ πλαταμῶνα λιπόσκιον, ἄλλοτε πέτραις
<nonn. d. 10.329> ἔστιχον ἀγρώσσοντες ὀρίτροφα τέκνα λεόντων:
<nonn. d. 10.330> καί ποτε μουνωθέντες ἐρημάδος ὑψόθεν ὄχθης,
<nonn. d. 10.331> ἐν ψαμάθοις παίζοντες ἐυκροκάλου ποταμοῖο,
<nonn. d. 10.332> ἀμφῖ παλαισμοσύνης φιλοπαίγμονος εἶχον ἀγῶνα:
<nonn. d. 10.333> τοῖσι μὲν οὐ τρίπος ἦεν ἀέθλιον, οὐδ' ἐπὶ νίκῃ
<nonn. d. 10.334> ἀνθεμόεις παρέκειτο λέβης, οὐ φορβάσες ἵπποι,
<nonn. d. 10.335> ἀλλὰ λιγυφθόγγων διδυμόθροος αὐλὸς ̓Ερώτων.
<nonn. d. 10.336> ἀμφοτέροις δ' ἔρις ἦεν ἐπήρατος: ἐν δ' ἄρα μέσσῳ
<nonn. d. 10.337> ἵστατο μάργος ̓́Ερως, πτερόεις ἐναγώνιος ̔Ερμῆς,
<nonn. d. 10.338> στέμμα πόθου νάρκισσον ἐπιπλέξας ὑακίνθῳ.
<nonn. d. 10.339> ἄμφω δ' εἰς μέσον ἦλθον ἀεθλητῆρες ̓Ερώτων,
<nonn. d. 10.340> καὶ παλάμας στεφανηδὸν ἑλιξάμενοι διὰ νώτου,
<nonn. d. 10.341> ἀμφοτέρων σφίγξαντες ἐπ' ἰξύι δεσμὸν ἀγοστῶν,
<nonn. d. 10.342> πλευρὰ διεσφήκωσαν ὁμόζυγι πήχεος ὁλκῷ,
<nonn. d. 10.343> καὶ δέμας ἀλλήλων ἀνεκούφισαν ὑψόθι γαίης
<nonn. d. 10.344> χερσὶν ἀμοιβαίῃσι: καὶ ἥπτετο Βάκχος ̓Ολύμπου
<nonn. d. 10.345> ἀμφὶ παλαισμοσύνης μελιηδέος, εἶχε δὲ δισσὴν
<nonn. d. 10.346> τερπωλὴν ἐρόεσσαν, ἀειρόμενος καὶ ἀείρων...
<nonn. d. 10.347> καὶ παλάμην Βρομίου παλάμης περὶ καρπὸν ἑλίξας,
<nonn. d. 10.348> χερσὶ συναπτομέναις ἑτερόζυγον ἅμμα πιέζων,
<nonn. d. 10.349> διχθαδίῳ συνέεργεν ἀρηρότα δάκτυλα δεσμῷ,
<nonn. d. 10.350> δεξιτερὴν ἐθέλοντος ἐπισφίγγων Διονύσου.
<nonn. d. 10.351> ἔνθα μὲν ἡβητῆρος ἐπ' ἰξύι χεῖρας ἑλίσσων,
<nonn. d. 10.352> Βάκχος ἐρωμανέεσσι δέμας παλάμῃσι πιέζων,
<nonn. d. 10.353> ἄμπελον ἠέρταζεν, ὁ δὲ Βρομίοιο τυχήσας
<nonn. d. 10.354> κόψε ποδὸς κώληπα: καὶ Εὔιος ἡδὺ γελάσσας,
<nonn. d. 10.355> ἥλικος ἠιθέοιο τυπεὶς ἁπαλόχροϊ ταρσῷ,
<nonn. d. 10.356> ὕπτιος αὐτοκύλιστος ἐπωλίσθησε κονίῃ:
<nonn. d. 10.357> καὶ χθονὶ κεκλιμένοιο θελήμονος ὑψόθι Βάκχου
<nonn. d. 10.358> γυμνῇ νηδύι κοῦρος ἐφίζανεν: αὐτὰρ ὁ χαίρων
<nonn. d. 10.359> ἐκταδὸν ἔνθα καὶ ἔνθα χυθεὶς ἐπεκέκλιτο γαίῃ
<nonn. d. 10.360> γαστέρι κουφίζων γλυκερὸν βάρος: ἰθυτενὲς δὲ
<nonn. d. 10.361> ἄκρον ὑπὲρ ψαμάθοιο πεδοτριβὲς ἴχνος ἐρείσας
<nonn. d. 10.362> νῶτον ἀνῃώρησε μετάτροπον, ἠνορέην δὲ
<nonn. d. 10.363> φειδομένην ἀνέφηνεν, ἁμιλλητῆρι δὲ παλμῷ
<nonn. d. 10.364> χειρὸς ἀναινομένης ἀπεσείσατο φόρτον ̓Ερώτων:
<nonn. d. 10.365> πλευρὰ δὲ δοχμώσας, πελάσας δ' ἀγκῶνα κονίῃ,
<nonn. d. 10.366> ἡβητὴρ πολύιδρις ἐπ' ἀντιπάλου θόρε νώτου
<nonn. d. 10.367> λοξὸς ἐπὶ πλευρῇσιν, ὑπὲρ λαγόνων δὲ καθάψας
<nonn. d. 10.368> ἄκρα ποδὸς κώληπι, παρὰ σφυρὸν ἴχνος ἐρείσας,
<nonn. d. 10.369> γαστέρα διχθαδίῳ μεσάτην μιτρώσατο δεσμῷ,
<nonn. d. 10.370> πλευρὰ περιθλίβων, ὑπὸ γούνατι ταρσὸν ἑλίξας
<nonn. d. 10.371> ὄρθιον ἁπλωθέντα: κυλινδομένων δὲ κονίῃ
<nonn. d. 10.372> ἀμφοτέρων καμάτοιο προάγγελος ἔρρεεν ἱδρώς.
<nonn. d. 10.373> ὀψὲ δὲ νικηθέντος, ἀνικήτου περ ἐόντος,
<nonn. d. 10.374> Ζηνὸς ἀεθλητῆρος ἔχων μίμημα τοκῆος
<nonn. d. 10.375> νικήθη Διόνυσος ἑκούσιος, ὅττι καὶ αὐτὸς
<nonn. d. 10.376> Ζεὺς μέγας αὐτοκύλιστος ἐπ' ̓Αλφειοῖο παλαίων
<nonn. d. 10.377> ὤκλασεν, ̔Ηρακλῆι θελήμονα γούνατα κάμψας.
<nonn. d. 10.378> τοῖος ἀγὼν τετέλεστο φιλέψιος: ἠιθέου δὲ
<nonn. d. 10.379> δίθροον αὐλὸν ἄεθλον ἐκούφισε τερπομένη χείρ.
<nonn. d. 10.380> καὶ νέος ἱδρώων φαιδρύνετο γυῖα ῥεέθρῳ
<nonn. d. 10.381> καὶ κόνιν ἰκμαλέην ἀπενίψατο: λουομένου δὲ
<nonn. d. 10.382> ἐκ χροὸς ἱδρώοντος ἐπήρατος ἔρρεεν αἴγλη.
<nonn. d. 10.383> οὐδὲ παλαισμοσύνης τελέσας γυιαλκέα νίκην
<nonn. d. 10.384> σύννομος ἡβητῆρος ἐπαύετο Βάκχος ἀθύρων,
<nonn. d. 10.385> ἀλλὰ ποδωκείης ἀνεμώδεα θῆκεν ἀγῶνα.
<nonn. d. 10.386> καὶ βαλίους ἐς ἔρωτα φέρων μνηστῆρας ἀγῶνος
<nonn. d. 10.387> πρώτῳ μὲν θέτο δῶρα Κυβηλίδος ὄργανα ̔Ρείης,
<nonn. d. 10.388> κύμβαλα χαλκεόνωτα καὶ αἰόλα δέρματα νεβρῶν:
<nonn. d. 10.389> νίκης δ' ἦεν ἄεθλα τὰ δεύτερα Πανὸς ἑταίρη,
<nonn. d. 10.390> σύριγξ ἡδυέπεια καὶ ἠχήεσσα βοείη
<nonn. d. 10.391> χαλκοβαρὴς: τριτάτῳ δὲ τίθει Διόνυσος ἀθύρων
<nonn. d. 10.392> ψάμμον ἐρευθιόωσαν ἑτοιμοτάτου ποταμοῖο.
<nonn. d. 10.393> καὶ Βρόμιος σταδίῳ μεμερισμένον οὖδας ὁρίζων
<nonn. d. 10.394> δισσὰ τιταινομένης διεμέτρεεν ἄκρα κελεύθου,
<nonn. d. 10.395> ὀρθώσας δεκάδωρον ἐπὶ χθονὶ σῆμα πορείης,
<nonn. d. 10.396> στήσας τέρμα δρόμου ταναὸν ξύλον: ἀντιπόρου δὲ
<nonn. d. 10.397> πῆξε τύπον βαλβῖδος ἐπ' ᾐόνι θύρσον ἀείρας:
<nonn. d. 10.398> καὶ Σατύρους ὤτρυνεν ἀεθλεύειν περὶ νίκης.
<nonn. d. 10.399> ὀξὺ δὲ κεκλομένοιο φιλοσκάρθμοιο Λυαίου
<nonn. d. 10.400> Ληνεὺς πρῶτος ὄρουσε ποδήνεμος, ἀμφὶ δ' ἄρ' αὐτῷ
<nonn. d. 10.401> κισσὸς ἀερσιπόδης καὶ ἐπήρατος ̓́Αμπελος ἔστη:
<nonn. d. 10.402> καὶ ποδὸς ἰθυπόροιο πεποιθότες ὠκέι ταρσῷ
<nonn. d. 10.403> κεκριμένοι στοιχηδὸν ἐφέστασαν: ἐκ δαπέδου δὲ
<nonn. d. 10.404> ἄκρα χαρασσομένοιο μετάρσιον ἴχνος ἀείρας
<nonn. d. 10.405> κισσὸς ἀελλήεντι ποδῶν κουφίζετο παλμῷ:
<nonn. d. 10.406> τοῦ μὲν ἐπειγομένοιο μετάφρενον ἄσθματι θάλπων
<nonn. d. 10.407> Ληνεὺς ἠερίῃσιν ἐπέτρεχε σύνδρομος αὔραις,
<nonn. d. 10.408> ἀγχιφανὴς προθέοντος, ὀπισθοπόροιο δὲ ταρσοῦ
<nonn. d. 10.409> ἴχνεσιν ἴχνια τύψε χυτῆς ψαύοντα κονίης:
<nonn. d. 10.410> καὶ τόσος ἀμφοτέρων ἀπελείπετο μέσσον ὁρίζων,
<nonn. d. 10.411> ὁππόσον ἱστοπόνοιο κανὼν πρὸς στήθεϊ κούρης
<nonn. d. 10.412> μεσσοφανὴς λάχε χῶρον ἀκαμπέι γείτονα μαζῷ.
<nonn. d. 10.413> καὶ τρίτος ̓́Αμπελος ἦεν ὀπίστερος: εἰσορόων δὲ
<nonn. d. 10.414> ζηλήμων Διόνυσος ἐτήκετο λοξὰ δοκεύων
<nonn. d. 10.415> διχθαδίους προθέοντας ἀεθλητῆρας ἀγώνων,
<nonn. d. 10.416> μή ποτε νικήσωσι καὶ ̓́Αμπελος ὕστερος ἔλθῃ:
<nonn. d. 10.417> ἀλλὰ θεὸς χραίσμησεν, ἐνιπνεύσας δέ ὁ??̓ ἀλκὴν
<nonn. d. 10.418> κοῦρον ἐυτροχάλοιο ταχίονα θῆκεν ἀέλλης:
<nonn. d. 10.419> καὶ διδύμων πρώτιστος ἀεθλοφόρων ἐν ἀγῶνι
<nonn. d. 10.420> σπερχομένων, διερῇ μὲν ἐπ' ᾐόνι γούνατα πάλλων,
<nonn. d. 10.421> κισσὸς ἐπωλίσθησε πεσὼν ψαμαθώσεϊ πηλῷ,
<nonn. d. 10.422> καὶ σφαλερὴ Ληνῆος ἐσύρετο γούνατος ὁρμὴ
<nonn. d. 10.423> ἂψ ἀνασειράζουσα ποδῶν δρόμον: ἀθλοφόροι δὲ
<nonn. d. 10.424> ἀμφότεροι λείποντο, καὶ ̓́Αμπελος ἥρπασε νίκην.
<nonn. d. 10.425> Σειληνοὶ δὲ γέροντες ἀνίαχον Εὔιον ἠχὼ
<nonn. d. 10.426> νίκην ἠιθέοιο τεθηπότες: ἁβροκόμης δὲ
<nonn. d. 10.427> δέκτο νέος τὰ πρῶτα, τὰ δεύτερα δέχνυτο Ληνεὺς
<nonn. d. 10.428> ζῆλον ἔχων, φθονερὸν δὲ δόλον γίνωσκε Λυαίου
<nonn. d. 10.429> καὶ πόθον: αἰδομένῃ δὲ συνήλικας εἶδεν ὀπωπῇ
<nonn. d. 10.430> λοίσθια Κισσὸς ἄεθλα κατηφέι χειρὶ κομίζων.
<nonn. d. 11.1> λῦτο δ' ἀγών: ἐρόεις δὲ νέος φιλοπαίγμονι νίκῃ
<nonn. d. 11.2> κυδιόων σκίρτησεν ὁμέψιος ἥλικι Βάκχῳ
<nonn. d. 11.3> εἰλιπόδην περὶ κύκλον ἀλήμονα ταρσὸν ἀμείβων,
<nonn. d. 11.4> δεξιτερὴν πάνλευκον ἐπικλίνων Διονύσῳ:
<nonn. d. 11.5> καί μιν ἰδὼν ̓Ιόβακχος ἀγήνορα δίζυγι νίκῃ
<nonn. d. 11.6> ποσσὶ περισκαίροντα φίλῳ μειλίξατο μύθῳ:
<nonn. d. 11.7> “Σπεῦδε πάλιν, φίλε κοῦε, ποδωκείης μετὰ νίκην
<nonn. d. 11.8> καὶ μετὰ πεζὸν ἄεθλον ἔχειν τρίτον ἄλλον ἀγῶνα,
<nonn. d. 11.9> νηχομένῳ δ' ἀκίχητος ὁμήλικι νήχεο Βάκχῳ.
<nonn. d. 11.10> ̓́Αμπελε, νικήσας με παρὰ ψαμάθοισι παλαίων,
<nonn. d. 11.11> ἔσσο καὶ ἐν προχοῇσιν ἐλαφρότερος Διονόσου,
<nonn. d. 11.12> καὶ Σατύρους παίζοντας ἔτι σκαρθμοῖσιν ἐάσας
<nonn. d. 11.13> εἰς τρίτατον πάλιν ἄλλον ἐπείγεο μοῦνος ἀγῶνα:
<nonn. d. 11.14> ἐν χθονὶ νικήσαις καὶ ἐν ὕδασι, καὶ μετὰ νίκην
<nonn. d. 11.15> σοὺς ἐρατοὺς πλοκάμους διδύμοις στέψαιμι κορύμβοις
<nonn. d. 11.16> διπλόα νικηθέντος ἀνικήτοιο Λυαίου.
<nonn. d. 11.17> ἔπρεπέ σοι ῥόος οὗτος ἐπήρατος, ἔπρεπε μούνῳ
<nonn. d. 11.18> κάλλεϊ σῶν μελέων, ἵνα διπλόος ̓́Αμπελος εἴη
<nonn. d. 11.19> χρυσείῃ παλάμῃ χρυσαυγέα ῥεύματα τέμνων:
<nonn. d. 11.20> καὶ γυμνοῖς μελέεσσι τιταινομένου περὶ νίκης
<nonn. d. 11.21> κοσμήσει σέο κάλλος ὅλον Πακτώλιον ὕδωρ.
<nonn. d. 11.22> δὸς ποταμῷ γέρας ἶσον ̓Ολύμπιον, ὅττι καὶ αὐτὸς
<nonn. d. 11.23> ὠκεανῷ Φαέθων ῥοδέας ἀκτῖνας ἰάλλει:
<nonn. d. 11.24> Πακτωλῷ πόρε καὶ σὺ τεὸν σέλας, ὄφρα φανείη
<nonn. d. 11.25> ἄμπελος ἀντέλλων ἅτε Φωσφόρος: ἀμφότερον γὰρ
<nonn. d. 11.26> ἀστράπτει ῥόος οὗτος ἐρευθιόωντι μετάλλῳ
<nonn. d. 11.27> ὡς σὺ τεοῖς μελέεσσι: βαθυπλούτῳ δὲ ῥεέθρῳ
<nonn. d. 11.28> σύγχροον εἶδος ἔχοντα καὶ ἡβητῆρα δεχέσθω
<nonn. d. 11.29> μίξας κάλλεϊ κάλλος, ὅπως Σατύροισι βοήσω:
<nonn. d. 11.30> ̔πῶς ῥόδον εἰς ῥόδον ἦλθε; πόθεν μία κίρναται αἴγλη
<nonn. d. 11.31> καὶ χροῒ φοινίσσοντι καὶ ἀστράπτοντι ῥεέθρῳ;
<nonn. d. 11.32> αἴθε καὶ ἐνθάδε, κοῦρε, πέλεν ῥόος ̓Ηριδανοῖο,
<nonn. d. 11.33> ̔Ηλιάδων ὅθι δάκρυ ῥυηφενές, ὄφρά κεν ἄμφω
<nonn. d. 11.34> καὶ χρυσῷ σέο γυῖα καὶ ἠλέκτροισι λοέσσω.
<nonn. d. 11.35> ἀλλ' ἐπεὶ ̔Εοπερίου ποταμοῦ μάλα τηλόθι ναίω,
<nonn. d. 11.36> ἵξομαι εἰς ̓Αλύβην ἀγχίπτολιν, ὁππόθι γείτων
<nonn. d. 11.37> Γεῦδις ἐχεκτεάνων ὑδάτων λευκαίνεται ὁλκῷ,
<nonn. d. 11.38> ὄφρά σε Πακτωλοῖο λελουμένον ἐκ ποταμοῖο,
<nonn. d. 11.39> ̓́Αμπελε, φαιδρύνοιμι καὶ ἀργυρέοισι ῥεέθροις.
<nonn. d. 11.40> ̔́Ερμος ἐυρρείτης ἑτέροις Σατύροισι μελέσθω:
<nonn. d. 11.41> οὐ γὰρ ἀπὸ χρυσοῖο φέρει ῥόον: ἀλλὰ σὺ μοῦνος
<nonn. d. 11.42> χρύσεος ἔπλεο κοῦρος, ἔχοις καὶ χρύσεον ὕδωρ.”
<nonn. d. 11.43> ὣς εἰπὼν πεφόρητο δτ' ὕδατος: ἐκ δαπέδου δὲ
<nonn. d. 11.44> ἄμπελος ᾐώρητο καὶ ὡμάρτησε Λυαίῳ:
<nonn. d. 11.45> καὶ γλυκὺς ἀμφοτέροισιν ἔην δρόμος ἄκρον ἀπ' ἄκρου
<nonn. d. 11.46> νηχομένοις ἑλικηδὸν ἐρικτεάνου ποταμοῖο.
<nonn. d. 11.47> καὶ θεὸς ὑδατόεντα φέρων ταχυτῆτος ἀγῶνα
<nonn. d. 11.48> ἔτρεχεν ἀστήρικτος ἐν ὕδασι, γυμνὰ ῥεέθροις
<nonn. d. 11.49> στέρνα βαλών, δονέων δὲ πόδας καὶ χεῖρας ἐρέσσων
<nonn. d. 11.50> ἀφνειῆς ἀτίνακτα κατέγραφε νῶτα γαλήνης,
<nonn. d. 11.51> πῇ μὲν ἔχων ὁμόφοιτον ἑὸν δρόμον ἥλικι κούρῳ,
<nonn. d. 11.52> πῇ δὲ παραΐσσων πεφυλαγμένος, ὅσσον ἐάσῃ
<nonn. d. 11.53> ἄμπελον ἀγχικέλευθον ὁμήλυδα γείτονι Βάκχῳ:
<nonn. d. 11.54> ἄλλοτε κυκλώσας παλάμας, ἅτε κύματι κάμνων,
<nonn. d. 11.55> ὑγροπόρῳ ταχύγουνος ἑκούσιος ὤπασε νίκην.
<nonn. d. 11.56> καὶ ποταμοῦ μετὰ χεῦμα μετήιεν ἔνδια λόχμης
<nonn. d. 11.57> ἄμπελος αὐχένα γαῦρον ἔχων ποταμηίδι νίκῃ.
<nonn. d. 11.58> καὶ πλοκάμους μίτρωσεν ἐχιδνήεντι κορύμβῳ
<nonn. d. 11.59> φρικτὸν ἔχων μίμημα δρακοντοκόμοιο Λυαίου:
<nonn. d. 11.60> πολλάκι δ' αἰολόνωτον ἰδὼν Βρομίοιο χιτῶνα,
<nonn. d. 11.61> δαιδαλέην μελέεσσι νόθην ἐσθῆτα καθάψας,
<nonn. d. 11.62> πορφυρέῳ πόδα κοῦφον ἐπεσφήκωσε κοθόρνῳ,
<nonn. d. 11.63> στικτὸν ἔχων χροῒ πέπλον: ὀρεσσαύλῳ δ' ἐνὶ δίφρῳ
<nonn. d. 11.64> πορδαλίων ̓Ιόβακχον ὀπιπεύων ἐλατῆρα
<nonn. d. 11.65> γαῦρα φιλοσκοπέλων ἐπεδείκνυε παίγνια θηρῶν:
<nonn. d. 11.66> πῇ μὲν ὀρεστιάδος λοφιῆς ἐπιβήμενος ἄρκτου
<nonn. d. 11.67> θηρὸς ἐπειγομένης βλοσυρὴν ἀνεσείρασε χαίτην,
<nonn. d. 11.68> πῇ δὲ λεοντείην λασίην ἐπεμάστιε δειρήν,
<nonn. d. 11.69> ἄλλοτε, δαιδαλέων ἐποχημένος ὑψόθι νώτων,
<nonn. d. 11.70> ἀστεμφὴς ἀχάλινον ἐτέρπετο τίγριν ἐλαύνων.
<nonn. d. 11.71> καί μιν ἰδὼν Διόνυσος, ἔχων πρηεῖαν ἀπειλήν,
<nonn. d. 11.72> εἶπε παρηγορέων φιλίῳ μαντώδεϊ μύθῳ,
<nonn. d. 11.73> μεμφομένοις στομάτεσσι χέων οἰκτίρμονα φωνήν:
<nonn. d. 11.74> “Πῇ φέρεαι, φίλε κοῦρε; τί σοι τόσον εὔαδεν ὕλη;
<nonn. d. 11.75> μίμνέ μοι ἀγρώσσοντι συναγρώσσων Διονύσῳ:
<nonn. d. 11.76> εἰλαπίνης ψαύοντι συνειλαπίναζε Λυαίῳ
<nonn. d. 11.77> κωμάζων, ὅτε κῶμον ἐγὼ Σατύροισιν ἐγείρω.
<nonn. d. 11.78> πόρδαλις οὐ κλονέει με καὶ ἀγροτέρης γένυς ἄρκτου,
<nonn. d. 11.79> μὴ τρομέοις στόμα λάβρον ὀρεσσινόμοιο λεαίνης:
<nonn. d. 11.80> μοῦνον ἀμειλίκτοιο κεράατα δείδιθι ταύρου.”
<nonn. d. 11.81> ἔννεπεν οἰκτείρων θρασὺν ̓́Αμπελον: ἠίθεος δὲ
<nonn. d. 11.82> οὔασι μῦθον ἄκουε, νόος δέ οἱ ἔνδοθι παῖζεν.
<nonn. d. 11.83> ἔνθα φάνη μέγα σῆμα φιλοστόργῳ Διονύσῳ
<nonn. d. 11.84> ἄμπελον ἀγγέλλον μινυώριον: ἐκ σκοπέλου γὰρ
<nonn. d. 11.85> ἀρτιθαλῆ τινα νεβρὸν ὑπὲρ νώτοιο κομίζων
<nonn. d. 11.86> ἀμφιλαφὴς φολίδεσσι δράκων ἀνέτελλε κεράστης,
<nonn. d. 11.87> καί μιν ὑπὲρ βωμοῖο φέρων ἐφύπερθε θεμέθλων
<nonn. d. 11.88> σμερδαλέῃ πρήνιξεν ἀλοιηθέντα κεραίῃ
<nonn. d. 11.89> κύμβαχον αὐτοκύλιστον, ὀρεσσινόμοιο δὲ νεβροῦ
<nonn. d. 11.90> ὀξὺ μέλος κλάγξαντος ἀπέπτατο θυμὸς ἀλήτης: 90
<nonn. d. 11.91> σπονδῆς δ' ἐσσομένης αὐτάγγελος αἵματος ὁλκῷ
<nonn. d. 11.92> λάινος αἱμαλέαις ἐρυθαίνετο βωμὸς ἐέρσαις,
<nonn. d. 11.93> οἴνου λειβομένοιο φέρων τύπον. εἰσορόων δὲ
<nonn. d. 11.94> Εὔιος ἑρπηστῆρα, κερασφόρον ἅρπαγα νεβροῦ.
<nonn. d. 11.95> ἄφρονος ἠιθέοιο μαθὼν ὀλετῆρα κεράστην
<nonn. d. 11.96> πένθεϊ μῖξε γέλωτα, καὶ ἄστατον εἶχε μενοινὴν
<nonn. d. 11.97> διχθαδίην, κραδίῃ δὲ μερίζετο, γείτονα πότμου
<nonn. d. 11.98> ἡβητὴν στενάχων, γελόων χάριν ἡδέος οἴνου.
<nonn. d. 11.99> ἔμπης δ' ἱμερόεντι συνέμπορος ἤιε κούρῳ
<nonn. d. 11.100> εἰς ὄρος, εἰς πλαταμῶνα, καὶ εἰς δρόμον ἠθάδος ἄγρης.
<nonn. d. 11.101> καί μιν ἰδὼν ἔτι Βάκχος ἐτέρπετο: καὶ γὰρ ὀπωπαὶ
<nonn. d. 11.102> οὔ ποτε δερκομένοισι κόρον τίκτουσιν ἐρώτων.
<nonn. d. 11.103> πολλάκι καὶ βρομίοιο παρεζομένοιο τραπέζῃ
<nonn. d. 11.104> ἠίθεος σύριζεν ἀήθεα Μοῦσαν ἀμείβων,
<nonn. d. 11.105> καὶ δονάκων συνέχευεν ὅλον μέλος: οἷα δὲ κούρου
<nonn. d. 11.106> καλὰ μελιζομένοιο, καὶ εἰ τόνον ἔκλασε μολπῆς,
<nonn. d. 11.107> Βάκχος ὑπὲρ δαπέδοιο θορὼν ἀνεμώδεϊ παλμῷ
<nonn. d. 11.108> χερσὶ συνεπλατάγησε πολύκροτος, ἠιθέου δὲ
<nonn. d. 11.109> εἰσέτι μελπομένοιο περὶ στόμα χεῖλος ἐρείσας
<nonn. d. 11.110> ἁρμονίης πρόφασιν φιλίῳ προσπτύξατο δεσμῷ:
<nonn. d. 11.111> ὤμοσε καὶ Κρονίδην, ὅτι τηλίκον ὑμνοπόλος Πὰν
<nonn. d. 11.112> οὔ ποτε ῥυθμὸν ἄεισε, καὶ οὐ λιγύφωνος ̓Απόλλων.
<nonn. d. 11.113> καὶ θρασὺν εἰσορόωσα νέον θανατηφόρος ̓́Ατη
<nonn. d. 11.114> οὔρεσιν ἀγρώσσοντος ἀποπλαγχθέντα Λυαίου,
<nonn. d. 11.115> ἠιθέου χαρίεντος ὁμοίιος ἥλικι κούρῳ
<nonn. d. 11.116> Αμπελον ἠπεροπῆι τόσῳ μειλίξατο μύθῳ,
<nonn. d. 11.117> μητρυιῇ Φρυγίοιο χαριζομένη Διονύσου:
<nonn. d. 11.118> “Σὸς φίλος, ἄτρομε κοῦρε, μάτην Διόνυσος ἀκούει:
<nonn. d. 11.119> ποῖον ἑταιρείης γέρας ἔλλαχες; οὐ σὺ Λυαίου
<nonn. d. 11.120> θέσκελον ἅρμα φέρεις, οὐ πόρδαλιν ἡνιοχεύεις.
<nonn. d. 11.121> δίφρα τεοῦ Βρομίοιο Μάρων λάχε, χεῖρα τιταίνων
<nonn. d. 11.122> θηρονόμῳ μάστιγι καὶ εὐλάιγγι χαλινῷ:
<nonn. d. 11.123> ποῖον ἔχεις τόδε δῶρον ἀπ' εὐθύρσοιο Λυαίου;
<nonn. d. 11.124> πηκτίδα Πᾶνες ἔχουσι καὶ εὐκελάδων θρόον αὐλῶν,
<nonn. d. 11.125> καὶ Σατύροις πόρε κύκλον ἐρισμαράγοιο βοείης
<nonn. d. 11.126> σὸς ταμίης Διόνυσος, ὀρεστιάδες δὲ καὶ αὐταὶ
<nonn. d. 11.127> Βασσαρίδες ῥαχίῃσιν ἐφεδρήσσουσι λεόντων.
<nonn. d. 11.128> ποῖα τεῆς φιλότητος ἐπάξια δῶρα κομίζεις,
<nonn. d. 11.129> πορδαλίων ἐλατῆρι μάτην πεφιλημένε Βάκχῳ;
<nonn. d. 11.130> πολλάκι Φοιβείοιο καθήμενος ὑψόθι δίφρου
<nonn. d. 11.131> ὑψιφανὴς ἤλαυνεν ̓Ατύμνιος ἠέρα τέμνων:
<nonn. d. 11.132> ἔκλυες αὐτὸν ̓́Αβαριν, ὃν εἰς δρόμον ἠεροφοίτην
<nonn. d. 11.133> ἱπταμένῳ πόμπευεν ἀλήμονι Φοῖβος ὀιστῷ
<nonn. d. 11.134> αἰετὸν ἡνιόχευεν ἐν αἰθέρι καὶ Γανυμήδης
<nonn. d. 11.135> Ζῆνα νόθον πτερόεντα, τεοῦ γενετῆρα Λυαίου:
<nonn. d. 11.136> ἄμπελον οὔ ποτε Βάκχος ἐκούφισεν, ὄρνις ̓Ερώτων,
<nonn. d. 11.137> σὸν δέμας ἀδρύπτοισιν ἑοῖς ὀνύχεσσιν ἀείρων.
<nonn. d. 11.138> Τρώιος οἰνοχόος πέλε φέρτερος, ὅς Διὸς αὐλὴν
<nonn. d. 11.139> οἶκον ἔχει. σὺ δέ, κοῦρε, φέρων πόθον εἰσέτι δίφρου
<nonn. d. 11.140> εἰς δρόμον ἀστήρικτον ἀναίνεο πῶλον ἐλαύνειν,
<nonn. d. 11.141> ὅττι ταχυστροφάλιγγι ποδῶν δεδονημένος ὁλκῷ
<nonn. d. 11.142> ἵππος ἀελλήεις ἀποσείεται ἡνιοχῆα:
<nonn. d. 11.143> Γλαῦκον ἀπεστυφέλιξαν ἐπὶ χθόνα λυσσάδες ἵπποι,
<nonn. d. 11.144> καὶ ξυνῆς μεθέπων Ποσιδήιον αἷμα γενέθλης
<nonn. d. 11.145> ἠερόθεν προκάρηνον ἀπόσπορον ἐννοσιγαίου
<nonn. d. 11.146> Πήγασος ὠκυπέτης ἀπεσείσατο Βελλεροφόντην.
<nonn. d. 11.147> δεῦρό μοι εἰς ἀγέλην, λιγυηχέες ἧχι νομῆες
<nonn. d. 11.148> καὶ βόες ἱμερόεντες, ἐφεδρήσσοντα δὲ ταύρῳ
<nonn. d. 11.149> ὑψιφανῆ τελέσω σε βοοσσόον ἡνιοχῆα:
<nonn. d. 11.150> σὸς γὰρ ἄναξ πολὺ μᾶλλον ἐπαινήσει σε δοκεύων,
<nonn. d. 11.151> ταυροφυὴς Διόνυσος, ἐφήμενον ἰξύι ταύρου.
<nonn. d. 11.152> νόσφι φόβου δρόμος οὗτος, ἐπεὶ καὶ θῆλυς ἐοῦσα
<nonn. d. 11.153> παρθένος Εὐρώπη βοέων ἐπεβήσατο νώτων,
<nonn. d. 11.154> χερσὶ κέρας κρατέουσα καὶ οὐ χατέουσα χαλινοῦ.”
<nonn. d. 11.155> ὣς φαμένη παρέπεισε, καὶ ἠέρα δύσατο δαίμων.
<nonn. d. 11.156> καί τις ἀπὸ σκοπέλοιο κατέδραμε ταῦρος ἀλήτης
<nonn. d. 11.157> ἀπροϊδής, καὶ γλῶσσαν, ἑῆς ἐπιμάρτυρα, δίψης,
<nonn. d. 11.158> χείλεσιν οἰγομένοισι προΐσχανεν ἀνθερεῶνος,
<nonn. d. 11.159> καὶ πίεν: ἀμφὶ δὲ κοῦρον, ἅ περ παρεόντα νομῆα,
<nonn. d. 11.160> ἵστατο γινώσκοντι πανείκελος: οὐδὲ μετώπου
<nonn. d. 11.161> λοξὸν ἑὸν κέρας εἶχεν: ἀμαιμακέτοιο δὲ ταύρου
<nonn. d. 11.162> πυκνὸν ἐρευγομένοιο ποτὸν πολυχανδέι λαιμῷ
<nonn. d. 11.163> ἡβητὴν ἐδίηνε κατάρρυτος ἰκμὰς ἐέρσης,
<nonn. d. 11.164> ἐσσομένων ἅτε μάντις, ὅτι χθονίῳ βόες ὁλκῷ
<nonn. d. 11.165> ἀμφὶ μιῇ μογέοντες ἀτέρμονι κυκλάδι νύσσῃ
<nonn. d. 11.166> ὕδασιν ἀμπελόεσσαν ἐπαρδεύουσιν ὀπώρην.
<nonn. d. 11.167> καὶ θρασὺς ἵστατο κοῦρος ὑπὲρ βοέοιο μετώπου
<nonn. d. 11.168> ἀμφάφόων ἐπίκυρτον ἀταρβέι χειρὶ κεραίην:
<nonn. d. 11.169> καὶ βοὸς ὑλονόμοιο τεθηγμένος ἡδέι κέντρῳ
<nonn. d. 11.170> ἤθελεν ἄζυγα ταῦρον ὀρίδρομον ἡνιοχεύειν.
<nonn. d. 11.171> δρεψάμενος δὲ πέτηλα βαθυσχοίνῳ παρὰ ποίῃ
<nonn. d. 11.172> ψευδαλέην χλοεροῖσι λύγοις ἔπλεξεν ἱμάσθλην
<nonn. d. 11.173> μόσχοις ὀξυτέροισι, πολυστρέπτῳ δὲ κορύμβῳ
<nonn. d. 11.174> γνάμψας ἀγκύλα κύκλα τύπον ποίησε χαλινοῦ:
<nonn. d. 11.175> καὶ δροσεροῖς πετάλοισι δέμας διεκόσμεε ταύρου,
<nonn. d. 11.176> καὶ ῥόδα φοινίσσοντα πέριξ ἐπεδήσατο νώτῳ,
<nonn. d. 11.177> καὶ κρίνα καὶ νάρκισσον ἐπῃώρησε μετώπῳ,
<nonn. d. 11.178> αὐχένι πορφύρουσαν ἐπικρεμάσας ἀνεμώνην:
<nonn. d. 11.179> καὶ διδύμην ἑκάτερθε κατεχρύσωσε κεραίην
<nonn. d. 11.180> χερσὶ βαθυνομέναις ξανθόχροα πηλὸν ἀφύσσων
<nonn. d. 11.181> γείτονος ἐκ ποταμοῖο. καὶ αἰόλον ὑψόθι νώτου
<nonn. d. 11.182> δέρμα περιστορέσας ῥαχίης ἐπεβήσατο ταύρου:
<nonn. d. 11.183> καὶ βοέαις πλευρῇσι νόθην μάστιγα τιταίνων,
<nonn. d. 11.184> εὐχαίτην ἅτε πῶλον, ἐὸν μάστιζε φορῆα.
<nonn. d. 11.185> καὶ θρασὺς ἠύτησεν ἔπος ταυρώπιδι Μήνῃ:
<nonn. d. 11.186> “Εἶξον ἐμοί, κερόεσσα βοῶν ἐλάτειρα Σελήνη:
<nonn. d. 11.187> ἄμφω γὰρ κερόεις γενόμην καὶ ταῦρον ἐλαύνω.”
<nonn. d. 11.188> τοῖον ἐπαυχήσας ἔπος ἴαχε κυκλάδι Μήνῃ.
<nonn. d. 11.189> καὶ φθονερῆς σκοπίαζε δι' ἠέρος ὄμμα Σελήνης
<nonn. d. 11.190> Αμπελον ἀνδροφόνῳ πεφορημένον ἅρπαγι ταύρῳ,
<nonn. d. 11.191> καί οἱ πέμπε μύωπα βοοσσόον: αὐτὰρ ὁ πικρῷ
<nonn. d. 11.192> ἄστατα φοιτητῆρι δέμας κεχαραγμένος οἴστρῳ
<nonn. d. 11.193> δύσβατον ἀμφὶ τένοντα κατέτρεχεν εἴκελος ἵππῳ.
<nonn. d. 11.194> καὶ νέος ἄζυγα ταῦρον ἰδὼν λυσσώδεϊ κέντρῳ
<nonn. d. 11.195> ἴχνος ἀερσιλόφοισιν ἐπιρρήσσοντα κολώναις,
<nonn. d. 11.196> ταρβαλέος πρὸ μόροιο γοήμονι λίσσετο φωνῇ:
<nonn. d. 11.197> “Σήμερον ἵστασο, ταῦρε, καὶ αὔριον ὠκὺς ὁδεύσεις:
<nonn. d. 11.198> μή με κατακτείνειας ἐρημάδος ὑψόθι πέτρης,
<nonn. d. 11.199> πότμον ἐμὸν νήπυστον ὅπως μὴ Βάκχος ἀκούσῃ.
<nonn. d. 11.200> μὴ κοτέῃς, ὅτι, ταῦρε, τεὴν χρύσωσα κεραίην:
<nonn. d. 11.201> μὴ φθονέῃς, ὅτι Βάκχος ἐμὴν φιλότητα φυλάσσει.
<nonn. d. 11.202> εἰ δὲ κατακτείνεις με καὶ οὐκ ἀλέγεις Διονύσου,
<nonn. d. 11.203> οὐδέ τις οἶκτος ἔχει σε γοήμονος ἡνιοχῆος,
<nonn. d. 11.204> ὅττι νέος γενόμην, ὅτι καὶ φίλος εἰμὶ Λυαίου,
<nonn. d. 11.205> εἰς Σατύρους με κόμιζε καὶ αὐτόθι, ταῦρε, δαμάσσεις,
<nonn. d. 11.206> ὄφρα τύχω μετὰ πότμον ἐρικλαύτοιο κονίης:
<nonn. d. 11.207> ναί, λίτομαι, φίλε ταῦρε: παραιφασίην δὲ νοήσω,
<nonn. d. 11.208> πότμον ἐμὸν στενάχοντος ἀδακρύτου Διονύσου.
<nonn. d. 11.209> εἰ τεὸν ἡνιοχῆα κερασφόρον ἠπεροπεύεις
<nonn. d. 11.210> εἴκελον εἶδος ἔχοντα τεῇ ταυρώπιδι μορφῇ,
<nonn. d. 11.211> γίνεο φωνήεις καὶ ἐμὸν μόρον εἰπὲ Λυαίῳ:
<nonn. d. 11.212> ταῦρε, τεῆς Δήμητρος ἀνάρσιε καὶ Διονύσου,
<nonn. d. 11.213> ἀχνυμένου Βρομίοιο συνάχνυται ὄμπνια Δηώ.”
<nonn. d. 11.214> τοῖον ἔπος ῥοδόεις νέος ἔννεπεν ̓́Αιδι γείτων
<nonn. d. 11.215> δύσμορος: ἀίσσων δὲ ποδῶν διδυμάονι χηλῇ
<nonn. d. 11.216> οὔρεος ἄκρα κάρηνα δυσέμβατα λυσσαλέος βοῦς
<nonn. d. 11.217> ἡβητὴν προκάρηνον ἑῶν ἀπεσείσατο νώτων:
<nonn. d. 11.218> ἤριπε δ' αὐτοκύλιστος: ἐπ' ἀστραγάλου δὲ πεσόντος
<nonn. d. 11.219> λεπτὸν ὑποτρίζων ἐδιχάζετο δόχμιος αὐχήν:
<nonn. d. 11.220> καί μιν ὑπὲρ δαπέδοιο παλινδίνητον ἑλίξας
<nonn. d. 11.221> θηγαλέῃ γλωχῖνι κατεπρήνιξε κεραίης.
<nonn. d. 11.222> καὶ νέκυς ἦν ἀκάρηνος: ἀτυμβεύτοιο δὲ νεκροῦ
<nonn. d. 11.223> λευκὸν ἐρευθιόωντι δέμας φοινίσσετο λύθρῳ.
<nonn. d. 11.224> καί τις, ἰδὼν Σατύρων κεκονιμένον ὑψόθι γαίης
<nonn. d. 11.225> ἄμπελον ἱμερόεντα, δυσάγγελος ἤλυθε Βάκχῳ.
<nonn. d. 11.226> καὶ θεὸς εἰσαΐων ταχὺς ἔδραμεν εἴκελος αὔραις:
<nonn. d. 11.227> οὐ τόσον ̔Ηρακλέης δρόμον ἤνυσεν, ὁππότε Νύμφαι
<nonn. d. 11.228> ἁβρὸν ̔́Υλαν φθονεροῖσι κατεκρύψαντο ῥεέθροις
<nonn. d. 11.229> νυμφίον ἰκμαλέῃ πεφυλαγμένον ἅρπαγι κούρῃ,
<nonn. d. 11.230> ὡς τότε Βάκχος ὄρουσεν ὀρίδρομος: ἐν δὲ κονίῃ
<nonn. d. 11.231> κείμενον ἔστενε κοῦρον ἅτε ζώοντα δοκεύων.
<nonn. d. 11.232> καί μιν ἀνεχλαίνωσε τὸν ἄπνοον, ὑψόθεν ὤμου
<nonn. d. 11.233> νεβρίδα καὶ ψυχροῖσιν ἐπὶ στέρνοισι καθάψας,
<nonn. d. 11.234> καί, νέκυός περ ἐόντος, ἐδήσατο ταρσὰ κοθόρνοις:
<nonn. d. 11.235> καὶ ῥόδα καὶ κρίνα πάσσε κατὰ χροός, ἀμφὶ δὲ χαίταις,
<nonn. d. 11.236> οἷα μινυνθαδίοιο δεδουπότος ὀξέι κέντρῳ,
<nonn. d. 11.237> ἄνθος ἀνῃώρησε ταχυφθιμένης ἀνεμώνης:
<nonn. d. 11.238> καὶ παλάμῃ πόρε θύρσον, ἑῷ δέ μιν ἔσκεπε πέπλῳ
<nonn. d. 11.239> πορφυρέῳ: καὶ δῶρον ἀκερσικόμοιο καρήνου
<nonn. d. 11.240> πλοχμὸν ἕνα τμήξας ἐπεθήκατο μάρτυρι νεκρῷ
<nonn. d. 11.241> λοίσθιον: ἀμβροσίην δὲ λαβὼν παρὰ μητέρι ̔Ρείῃ
<nonn. d. 11.242> ὠτειλαῖς ἐπέχευεν, ὅθεν νέος εἶδος ἀμείψας
<nonn. d. 11.243> ἀμβροσίην εὔοδμον ἑῇ μετέθηκεν ὀπώρῃ.
<nonn. d. 11.244> καὶ νέκυος χαρίεντος ὑπὲρ δαπέδοιο ταθέντος
<nonn. d. 11.245> οὐ χλόος ἀμφεχύθη ῥοδόεν δέμας: ὠκυμόρου δὲ
<nonn. d. 11.246> καὶ πλόκαμοι χαρίεντες ἐρωτοτόκοιο καρήνου
<nonn. d. 11.247> αὔραις φειδομένῃσιν ἐπαιθύσσοντο προσώπῳ:
<nonn. d. 11.248> ἦν δέ τις ἱμερόεις κεκονιμένος. ἀμφὶ δὲ νεκρῷ
<nonn. d. 11.249> Σειληνοὶ στενάχιζον, ἐπωδύροντο δὲ Βάκχοι.
<nonn. d. 11.250> οὐδέ ἑ κάλλος ἔλειπε, καὶ εἰ θάνεν: ὡς Σάτυρος δὲ
<nonn. d. 11.251> κεῖτο νέκυς, γελόωντι πανείκελος, οἷά περ αἰεὶ
<nonn. d. 11.252> χείλεσιν ἀφθόγγοισι χέων μελιηδέα φωνήν.
<nonn. d. 11.253> καὶ νέκυν εἰσορόων κινυρὴν ἀνενείκατο φωνὴν
<nonn. d. 11.254> νηπενθὴς Διόνυσος, ἔχων ἀγέλαστον ὀπωπήν:
<nonn. d. 11.255> “Μοιράων πεσέτω φθονερὸν λίνον: ἦ ῥα καὶ αὐτοὶ
<nonn. d. 11.256> ταῦροι ἐπ' ἠιθέοις ζηλήμονες ὥς περ ἀῆται;
<nonn. d. 11.257> τίς Ζέφυρος μετὰ Φοῖβον ἐπέχραε καὶ Διονύσῳ;
<nonn. d. 11.258> ὄλβιος ἔπλετο Φοῖβος ̓Ατύμνιος: ἠιθέου γὰρ
<nonn. d. 11.259> ἔλλαχεν οὔνομα τοῦτο: Θεραπναίου δὲ καὶ αὐτοῦ
<nonn. d. 11.260> φάρμακον ἡβητῆρος ἐπώνυμον ἄνθος ἀείρει,
<nonn. d. 11.261> αἴλινον ἐν πετάλοισιν ἐπιγράψας ὑακίνθου:
<nonn. d. 11.262> ποῖον ἔχω πλοκάμοις καὶ ἐγὼ στέφος, ἢ τίνα πάλλω
<nonn. d. 11.263> ἄνθεα φωνήεντα, παρήγορα παιδὸς ἀνίης;
<nonn. d. 11.264> ἀλλὰ τεοῦ θανάτου τιμήορος εἰς φόνον ἕλκων
<nonn. d. 11.265> ἄξομαι εἰς σέο τύμβον, ἀώριε, ταῦρον ἀλήτην.
<nonn. d. 11.266> οὐ μὲν ἐγὼ βουπλῆγι τεὸν κτείνοιμι φονῆα,
<nonn. d. 11.267> ὄφρα λάχῃ μόρον ἶσον ἀρασσομένοιο μετώπου
<nonn. d. 11.268> ταύροις σφαζομένοισιν, ἀναρρήξαιμι δὲ πικρὴν
<nonn. d. 11.269> ταύρου γαστέρα πᾶσαν ἐμῆς γλωχῖνι κεραίης,
<nonn. d. 11.270> ὅττι τανυκραίρῳ σε κατεπρήνιξεν ἀκωκῇ.
<nonn. d. 11.271> ὄλβιος ̓Εννοσίγαιος, ἐπεί τινα γείτονα πάτρης
<nonn. d. 11.272> παιδὸς ἐμοῦ Φρύγα κοῦρον ἐφίλατο, τὸν δὲ κομίζων
<nonn. d. 11.273> χρύσεον εἰς Διὸς οἶκον ἀνήγαγεν ἀστὸν ̓Ολύμπου,
<nonn. d. 11.274> καί οἱ, ὅτε σπεύδεσκεν ἐς ἱπποσύνην ̓Αφροδίτης,
<nonn. d. 11.275> ὤπασεν ἄβροχον ἅρμα γαμοστόλον ̔Ιπποδαμείης.
<nonn. d. 11.276> μοῦνος ἐγὼ νέον ἔσχον ἀώριον: ἱμερόεις γὰρ
<nonn. d. 11.277> ἄμπελος οὐ γάμον εἶδε βιοσσόον, οὐδ' ἐπὶ παστῷ
<nonn. d. 11.278> νυμφιδίην νέος οὗτος ἐμὴν ἔζευξεν ἀπήνην,
<nonn. d. 11.279> ἀλλὰ θανὼν λίπε πένθος ἀπενθήτῳ Διονύσῳ.
<nonn. d. 11.280> οὔ πώ μοι, φίλε κοῦρε, τεὸν στόμα κάλλιπε Πειθώ,
<nonn. d. 11.281> ἀλλὰ σέθεν φθιμένοιο καὶ ἄπνοα χείλεα ναίει:
<nonn. d. 11.282> καὶ νέκυός περ ἐόντος ἔτι στίλβουσι παρειαί,
<nonn. d. 11.283> ὀφθαλμοὶ γελόωσι καὶ εἰσέτι, διχθαδίης δὲ
<nonn. d. 11.284> εἰσέτι σῆς παλάμης χιονώδεές εἰσιν ἀγοστοί,
<nonn. d. 11.285> σοὺς δ' ἐρατοὺς πλοκάμους λιγυροὶ δονέουσιν ἀῆται:
<nonn. d. 11.286> οὐ ῥόδα σῶν μελέων θανατηφόρος ἔσβεσεν ὥρη,
<nonn. d. 11.287> ἀλλ' ἔτι σοι τάδε πάντα φυλάσσεται. ὤμοι ̓Ερώτων,
<nonn. d. 11.288> τί χρέος ἦν, ἵνα ταῦρον ἀμείλιχον ἡνιοχεύσῃς;
<nonn. d. 11.289> εἴ σε διεπτοίησεν ἀελλοπόδων πόθος ἵππων,
<nonn. d. 11.290> τίπτέ μοι οὐκ ἀγόρευες, ὅπως ἀπὸ γείτονος ̓́Ιδης
<nonn. d. 11.291> ἐνθάδε δίφρον ἄγοιμι, καὶ ἀρχαίης ἀπὸ φύτλης
<nonn. d. 11.292> Τρώιον εἰς σὲ κόμιζον ἐπουρανίων γένος ἵππων
<nonn. d. 11.293> πατρίδα συλήσας Γανυμήδεος, ὃν τρέφεν ̓́Ιδη
<nonn. d. 11.294> σοὶ δέμας ἶσον ἔχοντα, τὸν ἀνδροφόνων ἀπὸ ταύρων
<nonn. d. 11.295> φειδομένοις ὀνύχεσσιν ἐκούφισεν ὑψιπέτης Ζεύς:
<nonn. d. 11.296> εἰ ἐτεὸν μενέαινες ἐν οὔρεσι θῆρας ἐναίρειν,
<nonn. d. 11.297> τίπτέ μοι οὐ κατέλεξας, ὅτι χρέος ἔπλετο δίφρου;
<nonn. d. 11.298> καί κεν ἐμῆς ἤλαυνες ἀπήμονα κύκλον ἀπήνης,
<nonn. d. 11.299> καί κεν ἐμῆς ἄψαυστα δεδεγμένος ἡνία ̔Ρείης
<nonn. d. 11.300> μειλιχίων ἀδόνητος ἐμάστιες ἅρμα δρακόντων.
<nonn. d. 11.301> οὐκέτι σὺν Σατύροισιν ἐποίνιον ὕμνον ἀείδεις,
<nonn. d. 11.302> οὐκέτι Βασσαρίδεσσι φιλοκροτάλοισι κελεύεις,
<nonn. d. 11.303> οὐκέτι θηρεύοντι συναγρώσσεις Διονύσῳ.
<nonn. d. 11.304> ὤμοι, ὅτ' οὐκ ̓Αίδης πέλεν ἤπιος, οὐδ' ἐπὶ νεκρῷ
<nonn. d. 11.305> δέχνυται ἀγλαὰ δῶρα βαθυπλούτοιο μετάλλου,
<nonn. d. 11.306> ἄμπελον ὄφρα θανόντα πάλιν ζώοντα τελέσσω:
<nonn. d. 11.307> ὤμοι, ὅτ' οὐκ ̓Αίδης ποτὲ πείθεται: ἢν δ' ἐθελήσῃ,
<nonn. d. 11.308> ὄλβον ὅλον στίλβοντα χαρίζομαι ̓Ηριδανοῖο
<nonn. d. 11.309> δένδρεα συλήσας ποταμήια, μαρμαρέην δὲ
<nonn. d. 11.310> ἄξομαι ἀστράπτουσαν ̓Ερυθραίην λίθον ̓Ινδῶν
<nonn. d. 11.311> ἀφνειῆς τ' ̓Αλύβης ὅλον ἄργυρον, ἀντὶ δὲ νεκροῦ
<nonn. d. 11.312> παιδὸς ἐμοῦ χρύσειον ὅλον Πακτωλὸν ὀπάσσω.”
<nonn. d. 11.313> ὣς εἰπὼν στενάχιζε νέκυν γλυκύν: ἐν δὲ κονίῃ
<nonn. d. 11.314> κείμενον εἰσορόων πάλιν ἴαχε πενθάδι φωνῇ:
<nonn. d. 11.315> “Ζεῦ πάτερ, εἰ φιλέεις με, καὶ εἰ πόνον οἶδας ἐρώτων,
<nonn. d. 11.316> ἄμπελον αὐδήεντα τίθει πάλιν εἰς μίαν ὥρην,
<nonn. d. 11.317> ὑστάτιον καὶ μοῦνον ὅπως ἕνα μῦθον ἐνίψῃ:
<nonn. d. 11.318> ̔τί στενάχεις, Διόνυσε, τὸν οὐ στοναχῇσιν ἐγείρεις;
<nonn. d. 11.319> οὔατά μοι παρέασι, καὶ οὐ βοόωντος ἀκούω,
<nonn. d. 11.320> ὄμματά μοι παρέασι, καὶ οὐ στενάχοντα δοκεύω:
<nonn. d. 11.321> νηπενθὴς Διόνυσος, ἐμοὶ μὴ δάκρυα λείβῃς,
<nonn. d. 11.322> ἀλλὰ τεὸν λίπε πένθος, ἐπεὶ φονίῃ παρὰ πηγῇ
<nonn. d. 11.323> νηιάδες στενάχουσι καὶ οὐ Νάρκισσος ἀκούει,
<nonn. d. 11.324> ̔Ηλιάδων Φαέθων κινυρὴν οὐκ οἶδεν ἀνίην.̓
<nonn. d. 11.325> ὤμοι, ὅτ' οὔ με φύτευσε πατὴρ βροτόν, ὄφρά κεν εἴην
<nonn. d. 11.326> σύννομος ἠιθέῳ καὶ ἐν ̓́Αιδι, μηδ' ἐνὶ Λήθῃ
<nonn. d. 11.327> ἄμπελον ἱμερόεντα δεδουπότα μοῦνον ἐάσω.
<nonn. d. 11.328> εἰς πόθον ἠιθέοιο μακάρτερός ἐστιν ̓Απόλλων
<nonn. d. 11.329> οὔνομα παιδὸς ἔχων πεφιλημένον: αἴθε καὶ αὐτὸς
<nonn. d. 11.330> εἴην ̓Αμπελόεις, ̔Υακίνθιος ὥς περ ̓Απόλλων.
<nonn. d. 11.331> ὑπνώεις τέο μέχρι, καὶ οὐκέτι, κοῦρε, χορεύεις;
<nonn. d. 11.332> εἰς προχοὰς ποταμοῖο τί σήμερον οὐκέτι βαίνεις
<nonn. d. 11.333> κάλπιν ἔχων εὔυδρον; ὀρεσσαύλῳ δ' ἐνὶ λόχμῃ
<nonn. d. 11.334> ἠθάδος ὀρχηθμοῖο τεὴ πάλιν ἤλυθεν ὥρη.
<nonn. d. 11.335> εἰ κοτέεις, φίλε κοῦρε, ποθοβλήτῳ Διονύσῳ,
<nonn. d. 11.336> φθέγγεο Σειληνοῖσιν, ὅπως σέο μῦθον ἀκούσω.
<nonn. d. 11.337> εἴ σε λέων ἐδάμασσεν, ἐγὼ ξύμπαντας ὀλέσσω,
<nonn. d. 11.338> πάντας, ὅσους Τμώλοιο φέρει λέπας, οὐδὲ λεόντων
<nonn. d. 11.339> ̔Ρείης ἡμετέρης ποτὲ φείσομαι, ἀλλὰ δαμάσσω,
<nonn. d. 11.340> εἰ βλοσυραῖς γενύεσσι τεοὶ γεγάασι φονῆες:
<nonn. d. 11.341> πόρδαλις εἰ πρήνιξε τεὸν δέμας, ἄνθος ̓Ερώτων,
<nonn. d. 11.342> οὐκέτι πορδαλίων δέμας αἰόλον ἡνιοχεύσω:
<nonn. d. 11.343> ἄλλοι θῆρες ἔασιν, ὅλης δ' ἐπιήρανος ἄγρης
<nonn. d. 11.344> Αρτεμις ἐξ ἐλάφων κεραελκέα δίφρον ἐλαύνει:
<nonn. d. 11.345> νεβρίδα πέπλον ἔχων ἐποχήσομαι ἅρματι νεβρῶν:
<nonn. d. 11.346> εἴ σε σύες κατέπεφνον ἀναιδέες, εἰν ἑνὶ μάρψας
<nonn. d. 11.347> πάντας ἐγὼ κτείνοιμι, καὶ οὐχ ἕνα μοῦνον ἐάσω
<nonn. d. 11.348> κάπρον ἔτι ζώοντα λελειμμένον ἰοχεαίρῃ:
<nonn. d. 11.349> εἰ δέ σε ταῦρος ἔπεφνεν ἀτάσθαλος, ὀξέι θύρσῳ
<nonn. d. 11.350> ταυρείην προθέλυμνον ἀιστώσαιμι γενέθλην.”
<nonn. d. 11.351> ὣς ὁ μὲν ἐστενάχιζεν. ἔρως δέ οἱ ἐγγύθεν ἔστη
<nonn. d. 11.352> Σειληνοῦ λασίοιο φέρων κεραελκέα μορφήν,
<nonn. d. 11.353> θύρσον ἔχων, καὶ στικτὸν ἐπὶ χροῒ δέρμα καθάψας
<nonn. d. 11.354> γηροκόμῳ νάρθηκι δέμας στηρίζετο βάκτρῳ:
<nonn. d. 11.355> καὶ Βρομίῳ γοόωντι παρήγορον ἴαχε φωνήν:
<nonn. d. 11.356> “ ̓́Αλλῳ λῦσον ἔρωτι τεῶν σπινθῆρας ἐρώτων
<nonn. d. 11.357> εἰς νέον ἡβητῆρα μετάτροπον οἶστρον ἀμείψας,
<nonn. d. 11.358> λησάμενος φθιμένοιο: παλαιοτέροιο γὰρ αἰεὶ
<nonn. d. 11.359> φάρμακόν ἐστιν ἔρωτος ἔρως νέος: οὐ γὰρ ὀλέσσαι
<nonn. d. 11.360> ὁ χρόνος οἶδεν ἔρωτα, καὶ εἰ μάθε πάντα καλύπτειν.
<nonn. d. 11.361> εἰ δὲ τεῆς ἐθέλεις ὀδυνήφατον ἄλκαρ ἀνίης,
<nonn. d. 11.362> φέρτερον ἄμφεπε παῖδα: πόθος πόθον οἶδε μαραίνειν.
<nonn. d. 11.363> καὶ Ζέφυρον κλονέεσκε Λάκων νέος: ἀλλὰ θανόντος
<nonn. d. 11.364> ἡβητὴν Κυπάρισσον ἰδὼν ἐρατεινὸς ̓Αήτης
<nonn. d. 11.365> εὗρεν ̓Αμυκλαίοιο παραιφασίην ̔Υακίνθου.
<nonn. d. 11.366> ἤν ἐθέλῃς, ἐρέεινε φυτηκόμον: ἐν δαπέδῳ γὰρ
<nonn. d. 11.367> κείμενον ἀθρήσας κεκονιμένον ἄνθος ἀροτρεὺς
<nonn. d. 11.368> φάρμακον ὀλλυμένοιο νεώτερον ἄλλο φυτεύει.
<nonn. d. 11.369> κλῦθι, παλαιγενέων μερόπων ἵνα μῦθον ἐνίψω:
<nonn. d. 11.370> ἁβρὸς ἔην ποτὲ κοῦρος, ὑπέρτερος ἥλικος ἥβης,
<nonn. d. 11.371> Μαιάνδρου παρὰ χεῦμα πολυσχιδέος ποταμοῖο,
<nonn. d. 11.372> εἴδεϊ λεπταλέῳ ταναός, πόδας ὀξύς, ἐθείρας
<nonn. d. 11.373> ἰθυτενής, ἀνίουλος: ἐπ' ἀμφοτέραις δὲ παρειαῖς
<nonn. d. 11.374> αὐτοφυὴς Χάρις ἦεν ἐπισκαίρουσα προσώπῳ
<nonn. d. 11.375> ὄμμασιν αἰδομένοισιν, ἀπὸ βλεφάρων δέ οἱ αἰεὶ
<nonn. d. 11.376> κάλλος ὀιστεύοντος ἑκηβόλος ἔρρεεν αἴγλη:
<nonn. d. 11.377> καὶ δέμας εἶχε γάλακτι πανείκελον, ἀμφὶ δὲ λευκῷ
<nonn. d. 11.378> ἀκροφανὲς πόρφυρε ῥόδον διδυμόχροϊ πυρσῷ.
<nonn. d. 11.379> τὸν Κάλαμον καλέεσκε πατὴρ φίλος, ὃς διὰ γαίης
<nonn. d. 11.380> νειόθι κυμαίνων σκολιὸν ῥόον εἰς φάος ἕλκων,
<nonn. d. 11.381> ἑρπύζων δ' ἀίδηλος, ὑπὸ χθόνα λοξὸς ὁδίτης,
<nonn. d. 11.382> ὀξὺς ἀναθρῴσκων ὑπερίσχεται αὐχένα γαίης,
<nonn. d. 11.383> ἐνδόμυχος Μαίανδρος ἄγων ὑποκόλπιον ὕδωρ.
<nonn. d. 11.384> τοῖος ἔην ἐρόεις Κάλαμος ταχύς. ἠίθεος δὲ
<nonn. d. 11.385> ἱμερτῷ ῥοδόπηχυς ὁμήλικι τέρπετο Καρπῷ,
<nonn. d. 11.386> ὃς τόσον ἔλλαχε κάλλος, ὃ μὴ βροτὸς ἔλλαχεν ἀνήρ:
<nonn. d. 11.387> εἰ γὰρ ἔην νέος οὗτος ἐπὶ προτέρων ποτὲ φωτῶν,
<nonn. d. 11.388> καί κεν ἐυσμήριγγος ἐγίνετο νυμφίος ̓Ηοῦς,
<nonn. d. 11.389> φέρτερον εἶδος ἔχων, ῥοδέῳ χροῒ μοῦνος ἐλέγξας
<nonn. d. 11.390> ἀγλαΐην Κεφάλοιο καὶ ̓Ωρίωνος ὀπωπήν:
<nonn. d. 11.391> οὐδέ κεν εὐκάρπῳ παλάμῃ πηχύνατο Δηὼ
<nonn. d. 11.392> νυμφίον ̓Ιασίωνα, καὶ ̓Ενδυμίωνα Σελήνη:
<nonn. d. 11.393> ἀλλὰ νέος τάχα κεῖνος ἀρείονος εἵνεκα μορφῆς
<nonn. d. 11.394> εἷς πόσις ἀμφοτέρων νυμφεύσατο λέκτρα θεάων,
<nonn. d. 11.395> Δηοῦς ξανθοκόμου μεθέπων πολυλήιον εὐνήν,
<nonn. d. 11.396> καὶ ξυνὴν ὁμόλεκτρον ἔχων ζηλήμονα Μήνην.
<nonn. d. 11.397> τοῖος ἔην ἐρόεις Καλάμῳ φίλος, ἄνθος ̓Ερώτων,
<nonn. d. 11.398> κάλλος ἔχων: ἄμφω δὲ συνήλικες ὑψόθεν ὄχθης
<nonn. d. 11.399> γείτονος ἑψιόωντο πολυγνάμπτου ποταμοῖο.
<nonn. d. 11.400> τοῖσι μὲν ἔσκε δίαυλος ἕλιξ δρόμος, ἀμφοτέροις δὲ
<nonn. d. 11.401> ἦεν ἔρις: κάλαμος μὲν ἐπέτρεχεν εἴκελος αὔραις,
<nonn. d. 11.402> καὶ πτελέην βαλβῖδα φέρων καὶ νύσσαν ἐλαίην
<nonn. d. 11.403> ἠιόνας ποταμοῖο διέδραμεν ἄκρον ἀπ' ἄκρου ...
<nonn. d. 11.404> καὶ Κάλαμος ταχύγουνος ἑκούσιος ἤριπε γαίῃ,
<nonn. d. 11.405> καὶ Καρπῷ χαρίεντι θελήμονα κάλλιπε νίκην.
<nonn. d. 11.406> παιδὶ δὲ λουομένῳ συνελούετο κοῦρος ἀθύρων,
<nonn. d. 11.407> καὶ πάλιν εἴκελον ἄλλον ἐν ὕδασιν εἶχον ἀγῶνα,
<nonn. d. 11.408> καὶ βραδὺς ἐν προχοῇσιν ἐνήχετο Καρπὸν ἐάσας
<nonn. d. 11.409> πρόσθε μολεῖν, ἵνα χερσὶν ὀπίστερος οἴδματα τέμνων
<nonn. d. 11.410> καρποῦ νηχομένοιο παρὰ σφυρὰ δεύτερος ἔλθῃ
<nonn. d. 11.411> ἠιθέου προθέοντος ἐλεύθερα νῶτα δοκεύων.
<nonn. d. 11.412> καὶ διερῆς βαλβῖδος ἔην δρόμος: ἤρισαν ἄμφω,
<nonn. d. 11.413> τίς τίνα νικήσειεν, ὅπως παλινόστιμος ἔλθῃ
<nonn. d. 11.414> ὄχθης ἀμφοτέρης διδυμάονα νύσσαν ἀμείβων
<nonn. d. 11.415> γαῖαν ἐς ἀντιπέραιαν ἐρεσσομένων παλαμάων:
<nonn. d. 11.416> καὶ προχοὴν ὁδὸν εἶχεν: ἀεὶ δέ οἱ ἐγγὺς ἱκάνων
<nonn. d. 11.417> κοῦρος ἐπειγομένης παλάμης πεφιδημένος ὁρμῆς
<nonn. d. 11.418> νηχομένων σκοπίαζε ῥοδόχροα δάκτυλα χειρῶν:
<nonn. d. 11.419> καὶ Κάλαμος προκέλευθος ἑὴν ἀνεσείρασεν ὁρμήν,
<nonn. d. 11.420> ἠιθέῳ δ' ὑπόειξε: καὶ ἔδραμε χεῖρας ἐρέσσων
<nonn. d. 11.421> κοῦρος ἀελλήεις, ὑπὲρ οἴδματος αὐχένα τείνων:
<nonn. d. 11.422> καί νύ κεν ἐκ ῥοθίων ἐπεβήσατο Καρπὸς ἀρούρης,
<nonn. d. 11.423> καὶ μετὰ χερσαίην ποταμηίδα δύσατο νίκην,
<nonn. d. 11.424> ἀλλά μιν ἀντικέλευθος ἀνεστυφέλιξεν ̓Αήτης,
<nonn. d. 11.425> καὶ γλυκὺν ἔκτανε κοῦρον ἀμείλιχος: ἠιθέου γὰρ
<nonn. d. 11.426> οἰγομένῳ νήριθμον ὕδωρ ἐπεσύρετο λαιμῷ.
<nonn. d. 11.427> καὶ Κάλαμος φθονεροῖο φυγὼν ἀνέμοιο θυέλλας
<nonn. d. 11.428> ἔκτοθεν ἡβητῆρος ἐδύσατο γείτονας ἀκτάς:
<nonn. d. 11.429> καὶ φίλον οὐ παρεόντα καὶ οὐκ ἀίοντα νοήσας
<nonn. d. 11.430> ἱμερόεν στενάχων κινυρῇ βρυχήσατο φωνῇ:
<nonn. d. 11.431> ̔Νηιάδες, φθέγξασθε, τίς ἥρπασε Καρπὸν ̓Αήτης;
<nonn. d. 11.432> ναί, λίτομαι, πυμάτην δότε μοι χάριν, ἔλθετε πηγὴν
<nonn. d. 11.433> εἰς ἑτέρην, καὶ πατρὸς ἐμοῦ θανατηφόρον ὕδωρ
<nonn. d. 11.434> φεύγετε, μηδὲ πίητε ῥόον Καρποῖο φονῆα.
<nonn. d. 11.435> οὐ μὲν ἐμὸς γενέτης νέον ἔκτανεν: ἀλλὰ μεγαίρων
<nonn. d. 11.436> καὶ Καλάμῳ μετὰ Φοῖβον ἀπώλεσε Καρπὸν ̓Αήτης,
<nonn. d. 11.437> καὶ τάχα μιν ποθέων ζηλήμονι τύψεν ἀέλλῃ,
<nonn. d. 11.438> ἠιθέῳ μετὰ δίσκον ἄγων ἀντίπνοον αὔρην.
<nonn. d. 11.439> οὔ πω ἐμὸς προχοῇσι λελουμένος ἄνθορεν ἀστήρ,
<nonn. d. 11.440> οὔ πω ἐμὸς σελάγιζεν ̔Εωσφόρος: ἀλλὰ ῥεέθροις
<nonn. d. 11.441> καρποῦ δυομένοιο, τί μοι φάος εἰσέτι λεύσσειν;
<nonn. d. 11.442> νηιάδες, φθέγξασθε, τίς ἔσβεσε φέγγος ̓Ερώτων;
<nonn. d. 11.446> δηθύνεις ἔτι, κοῦρε; τί σοι τόσον εὔαδεν ὕδωρ;
<nonn. d. 11.447> κρείσσονα μὴ φίλον εὗρες ἐν ὕδασι, τῷ παραμίμνων
<nonn. d. 11.448> δειλαίου Καλάμοιο πόθους ἔρριψας ἀήταις;
<nonn. d. 11.449> εἰ μία Νηιάδων σε δυσίμερος ἥρπασε Νύμφη,
<nonn. d. 11.450> ἔννεπε, καὶ πάσῃσι κορύσσομαι: εἰ δέ σε τέρπει
<nonn. d. 11.451> γνωτῆς ἡμετέρης γαμίων ὑμέναιος ̓Ερώτων,
<nonn. d. 11.452> εἰπέ, καὶ ἐν προχοῇσιν ἐγὼ σέο παστὸν ἀνάψω.
<nonn. d. 11.453> Καρπέ, παραπλώεις με λελασμένος ἠθάδος ὄχθης;
<nonn. d. 11.454> κάμνον ἐγὼ καλέων σε, καὶ οὐ βοόωντος ἀκούεις.
<nonn. d. 11.455> εἰ Νότος, εἰ θρασὺς Εὖρος ἐπέπνεεν, αὐτὸς ἀλάσθω
<nonn. d. 11.456> νηλειὴς ἀχόρευτος, ἀτάσθαλος ἐχθρὸς ̓Ερώτων:
<nonn. d. 11.457> εἰ βορέης σε δάμασσεν, ἐς ̓Ωρείθυιαν ἱκάνω.
<nonn. d. 11.458> εἰ δέ σε κῦμα κάλυψε καὶ οὐκ ᾐδέσσατο μορφήν,
<nonn. d. 11.459> καί σε πατὴρ ἐμὸς εἷλεν ἀφειδέι κύματος ὁλκῷ,
<nonn. d. 11.460> ὕδασιν ἀνδροφόνοισιν ἑὸν καὶ παῖδα δεχέσθω,
<nonn. d. 11.461> καὶ Κάλαμον κρύψειεν ὀλωλότος ἐγγύθι Καρποῦ.
<nonn. d. 11.462> ἀλλὰ πεσὼν προκάρηνος, ὅπῃ θάνε Καρπὸς ἀλήτης,
<nonn. d. 11.463> σβέσσω θερμὸν ἔρωτα πιὼν ̓Αχερούσιον ὕδωρ.
<nonn. d. 11.464> εἶπεν ἀναβλύζων βλεφάρων ῥόον: ἀμφὶ δὲ νεκρῷ
<nonn. d. 11.465> κυανέην πλοκαμῖδα κατηφέι τάμνε σιδήρῳ,
<nonn. d. 11.466> ἣν τρέφεν, ἣν κομέεσκε, καὶ ὤρεγε πενθάδα χαίτην
<nonn. d. 11.467> Μαιάνδρῳ γενετῆρι, καὶ ὑστατίην φάτο φωνήν:
<nonn. d. 11.468> ̔δέξο μετὰ πλοκάμους καὶ ἐμὸν δέμας: οὐ δύναμαι γὰρ
<nonn. d. 11.469> εἰς μίαν ἠριγένειαν ἰδεῖν φάος ἔκτοθι Καρποῦ:
<nonn. d. 11.470> καρπῷ καὶ Καλάμῳ βιοτὴ μία, καὶ λάχον ἄμφω
<nonn. d. 11.471> εἴκελον οἶστρον ̓́Ερωτος ἐπὶ χθονός: ὑδατόεις δὲ
<nonn. d. 11.472> εἶς μόρος ἀμφοτέροισι καὶ ἐν προχοῇσι γενέσθω.
<nonn. d. 11.473> τεύξατε, Νηιάδες, ποταμηίδος ὑψόθεν ὄχθης
<nonn. d. 11.474> ἄκριτον ἀμφοτέροισι κενήριον, ἀμφὶ δὲ τύμβῳ
<nonn. d. 11.475> γράμμασι πενθαλέοισιν ἔπος κεχαραγμένον ἔστω:
<nonn. d. 11.476> “Καρποῦ καὶ Καλάμοιο πέλω τάφος, οὓς πάρος ἄμφω
<nonn. d. 11.477> ἀλλήλους ποθέοντας ἀμείλιχον ἔκτανεν ὕδωρ.”
<nonn. d. 11.443> καὶ Καλάμῳ δυσέρωτι, κασιγνήτῳ περ ἐόντι,
<nonn. d. 11.444> βαιὸν ἕνα θνήσκοντι δαΐξατε βότρυν ἐθείρης,
<nonn. d. 11.445> καὶ πλοκάμους ξύμπαντας ὀλωλότι κείρατε Καρπῷ.̓
<nonn. d. 11.478> εἶπε, καὶ αὐτοκύλιστος ἐπωλίσθησε ῥεέθρῳ
<nonn. d. 11.479> πατρὸς ἀναινομένοιο πιὼν παιδοκτόνον ὕδωρ.
<nonn. d. 11.480> καὶ Κάλαμος καλάμοισιν ἐπώνυμον ὤπασε μορφὴν
<nonn. d. 11.481> ἰσοφυῆ, καὶ Καρπὸς ἀέξετο καρπὸς ἀρούρης.”
<nonn. d. 11.482> τοῖα παρηγορέων φιλίῳ μειλίξατο μύθῳ
<nonn. d. 11.483> θοῦρος ̓́Ερως, γλυκὺ κέντρον ἐλαφρίζων Διονύσῳ.
<nonn. d. 11.484> καὶ κινυρῇ πολὺ μᾶλλον ἱμάσσετο θυμὸν ἀνίῃ
<nonn. d. 11.485> ἠιθέου διὰ πότμον ἀώριον.—ἀσταθέος δὲ
<nonn. d. 11.486> θυγατέρες Λυκάβαντος, ἀελλοπόδοιο τοκῆος,
<nonn. d. 11.487> εἰς δόμον ̓Ηελίοιο ῥοδώπιδες ἤιον ̔͂Ωραι:
<nonn. d. 11.488> ὧν ἡ μὲν νιφόεντι κατάσκιον ἀμφὶ προσώπῳ
<nonn. d. 11.489> λεπταλέον πέμπουσα κελαινεφέος σέλας αἴγλης
<nonn. d. 11.490> ψυχρὰ χαλαζήεντι συνήρμοσε ταρσὰ πεδίλῳ,
<nonn. d. 11.491> καὶ διερῷ πλοκαμῖδας ἐπισφίγξασα καρήνῳ
<nonn. d. 11.492> ὀμβροτόκον κρήδεμνον ἐπεσφήκωσε μετώπῳ,
<nonn. d. 11.493> καὶ χλοερὸν στέφος εἶχε καρήατι, χιονέῃ δὲ
<nonn. d. 11.494> στήθεα παχνήεντα κατέσκεπε λευκάδι μίτρῃ:
<nonn. d. 11.495> ἡ δὲ χελιδονίων ἀνέμων τερψίμβροτον αὔρην
<nonn. d. 11.496> ἔπτυε φυσιόωσα, φιλοζεφύρου δὲ καρήνου
<nonn. d. 11.497> εἰαρινὴν δροσόεντι κόμην μιτρώσατο δεσμῷ,
<nonn. d. 11.498> ἀνθεμόεν γελόωσα, διαιθύσσουσα δὲ πέπλου
<nonn. d. 11.499> ὄρθριον οἰγομένοιο ῥόδου δολιχόσκιον ὀδμὴν
<nonn. d. 11.500> διπλόον ἔπλεκε κῶμον ̓Αδώνιδι καὶ Κυθερείῃ:
<nonn. d. 11.501> ἄλλη ἅμα γνωτῇσι θαλυσιὰς ἔστιχεν ̔́Ωρη,
<nonn. d. 11.502> καὶ στάχυν ἀκροκόμοισι περιφρίσσοντα κορύμβοις
<nonn. d. 11.503> δεξιτερῇ κούφιζε καὶ ὀξυτόμου γένυν ἅρπης
<nonn. d. 11.504> ἄγγελον ἀμητοῖο, δέμας δ' ἐσφίγγετο κούρη
<nonn. d. 11.505> ἀργενναῖς ὀθόνῃσιν, ἑλισσομένης δὲ χορείῃ
<nonn. d. 11.506> φαίνετο λεπταλέοιο δι' εἵματος ὄργια μηρῶν,
<nonn. d. 11.507> καὶ νοτεροὺς ἱδρῶτας ἀνιεμένοιο προσώπου
<nonn. d. 11.508> θερμοτέρῳ Φαέθοντι καθικμαίνοντο παρειαί:
<nonn. d. 11.509> ἄλλη δ' εὐαρότοιο προηγήτειρα χορείης
<nonn. d. 11.510> θαλλὸν ἐλαιήεντα λιπότριχι δήσατο κόρσῃ
<nonn. d. 11.511> ἑπταπόρου ποταμοῖο διάβροχον ὕδασι Νείλου,
<nonn. d. 11.512> καὶ ψεδνὴν μεθέπουσα μαραινομένην τρίχα κόρσης
<nonn. d. 11.513> καρφαλέον δέμας εἶχεν, ἐπεὶ φθινοπωρὶς ἐοῦσα
<nonn. d. 11.514> φυλλοχόοις ἀνέμοις ἀπεκείρατο δενδράδα χαίτην:
<nonn. d. 11.515> οὔ πω γὰρ χρυσέων ἑλίκων πλεκτοῖσι κορύμβοις
<nonn. d. 11.516> βότρυες ἀμπελόεντες ἐπέρρεον αὐχένι νύμφης,
<nonn. d. 11.517> οὐδέ μιν οἰνωθεῖσα φιλακρήτῳ παρὰ ληνῷ
<nonn. d. 11.518> πορφυρέης ἐμέθυσσε Μαρωνίδος ἰκμὰς ἐέρσης,
<nonn. d. 11.519> οὐδὲ παλινδίνητος ἀνέδραμε κισσὸς ἀλήτης:
<nonn. d. 11.520> ἀλλὰ τότε χρόνος ἦλθε μεμορμένος, οὗ χάριν αὐταὶ
<nonn. d. 11.521> εἰς δόμον ̓Ηελίοιο συνήλυδες ἔδραμον ̔͂Ωραι.
<nonn. d. 12.1> ὣς αἱ μὲν δυτικοῖο παρ' ὀφρύσιν ̓Ωκεανοῖο
<nonn. d. 12.2> ἠελίου γονόεντος ἐναυτίλλοντο μελάθροις.
<nonn. d. 12.3> τῇσι δὲ νισσομένῃσι συνήντεεν ̔́Εσπερος ἀστὴρ
<nonn. d. 12.4> θρῴσκων ἐκ μεγάροιο: διεσσυμένη δὲ καὶ αὐτὴ
<nonn. d. 12.5> ἀρτιφανὴς ἀνέτελλε βοῶν ἐλάτειρα Σελήνη.
<nonn. d. 12.6> αἱ δὲ φερεζώοιο παρ' ὄμμασιν ̔Ηνιοχῆος
<nonn. d. 12.7> κάρπιμον ἴχνος ἔκαμψαν. ὁ μὲν δρόμον ἄρτι τελέσσας
<nonn. d. 12.8> ἠερόθεν νόστησε: πυριγλήνου δ' ἐλατῆρος
<nonn. d. 12.9> φωσφόρος αἰγλήεις τετράζυγος ἐγγύθι δίφρου
<nonn. d. 12.10> θήκατο θερμὰ λέπαδνα καὶ ἀστερόεσσαν ἱμάσθλην,
<nonn. d. 12.11> γείτονος ̓Ωκεανοῖο παρὰ προχοῇσι καθήρας
<nonn. d. 12.12> μυδαλέων ἱδρῶτι πυριτρεφέων δέμας ἵππων:
<nonn. d. 12.13> πῶλοι δ' αὐχενίας νοτερὰς δονέοντες ἐθείρας
<nonn. d. 12.14> μαρμαρέοις ὀνύχεσσιν ἐπέκτυπον αἴθοπι φάτνῃ.
<nonn. d. 12.15> θυγατέρες δὲ Χρόνοιο πέριξ φλογεροῖο θοώκου
<nonn. d. 12.16> ἱπτάμεναι στεφανηδὸν ἀτειρέος ̔Ηνιοχῆος
<nonn. d. 12.17> τέσσαρας ἠσπάζοντο δυώδεκα κυκλάδες ̔͂Ωραι,
<nonn. d. 12.18> δμωίδες ̓Ηελίοιο, συνήλυδες αἴθοπι δίφρῳ,
<nonn. d. 12.19> μυστιπόλοι Λυκάβαντος ἀμοιβάδες: ὠγυγίῳ γὰρ
<nonn. d. 12.20> αὐχένα δοῦλον ἔκαμψαν ὅλου νωμήτορι κόσμου.
<nonn. d. 12.21> καὶ οἱ ἀνηΰτησεν ἔπος σταφυληκόμος ̔́Ωρη
<nonn. d. 12.22> μάρτυρον ἱκεσίης σχομένη φθινοπωρίδος ἅρπην:
<nonn. d. 12.23> “ ̓Ηέλιε ζείδωρε, φυτηκόμε, κοίρανε καρπῶν,
<nonn. d. 12.24> οἰνοτόκον πότε βότρυν ἀεξήσουσιν ἀλωαί;
<nonn. d. 12.25> καὶ μακάρων τίνι τοῦτο γέρας μνηστεύεται Αἰών;
<nonn. d. 12.26> ναί, λίτομαι, μὴ κρύπτε, κασιγνήτων ὅτι μούνη
<nonn. d. 12.27> πασάων ἀγέραστος ἐγὼ πέλον: οὐ γὰρ ὀπώρην,
<nonn. d. 12.28> οὐ στάχυν, οὐ λειμῶνα, καὶ οὐ Διὸς ὄμβρον ἀέξω.”
<nonn. d. 12.29> ἔννεπεν: ἐσσομένης δὲ τιθηνήτειραν ὀπώρης
<nonn. d. 12.30> ἠέλιος θάρσυνε, καὶ ἀντιπόρῳ παρὰ τοίχῳ
<nonn. d. 12.31> δάκτυλον ὀρθώσας ἐπεδείκνυε κυκλάδι κούρῃ
<nonn. d. 12.32> κύρβιας ̔Αρμονίης ἑτερόζυγας, αἷς ἔνι κεῖται
<nonn. d. 12.33> εἰν ἑνὶ θέσφατα πάντα, τά περ πεπρωμένα κόσμῳ
<nonn. d. 12.34> πρωτογόνοιο Φάνητος ἐπέγραφε μαντιπόλος χείρ,
<nonn. d. 12.35> καὶ γραφίδων ποίκιλλεν ἐφάρμενον οἶκον ἑκάστῃ.
<nonn. d. 12.36> καί τινα μῦθον ἔειπε πυρὸς ταμίης ̔Υπερίων:
<nonn. d. 12.37> “Κύρβιδι μὲν τριτάτῃ, πόθεν ἔσσεται οἰνὰς ὀπώρη,
<nonn. d. 12.38> γνώσεαι, ἧχι Λέων καὶ Παρθένος: ἐν δὲ τετάρτῃ,
<nonn. d. 12.39> τίς σταφυλῆς σκηπτοῦχος, ὅπῃ γλυκὺ νέκταρ ἀφύσσων
<nonn. d. 12.40> γραπτῇ χειρὶ κύπελλον ἀερτάζει Γανυμήδης.”
<nonn. d. 12.41> τοῖα θεοῦ φαμένοιο, φιλάμπελος ἔτρεχε κούρη
<nonn. d. 12.42> ὄμματα δινεύουσα, καὶ ὀμφαίῳ παρὰ τοίχῳ
<nonn. d. 12.43> πρώτην κύρβιν ὄπωπεν ἀτέρμονος ἥλικα κόσμου
<nonn. d. 12.44> εἰν ἑνὶ πάντα φέρουσαν, ὅσα σκηπτοῦχος ̓Οφίων
<nonn. d. 12.45> ἤνυσεν, ὅσσα τέλεσσε γέρων Κρόνος, ὁππότε τέμνων
<nonn. d. 12.46> ἄρσενα πατρὸς ἄροτρα λεχώιον ἤροσεν ὕδωρ,
<nonn. d. 12.47> σπείρων ἄσπορα νῶτα θυγατρογόνοιο θαλάσσης,
<nonn. d. 12.48> ὅς ποτε λάινον υἷα κεχηνότι δέξατο λαιμῷ
<nonn. d. 12.49> Ζηνὸς ψευδομένοιο νόθον δέμας εἰλαπινάζων:
<nonn. d. 12.50> καὶ λίθος ἐνδομύχων τεκέων μαιώσατο φύτλην
<nonn. d. 12.51> φόρτον ἀκοντίζων ἐγκύμονος ἀνθερεῶνος.
<nonn. d. 12.52> ἀλλ' ὅτε μαρναμένοιο Διὸς πυριλαμπέα νίκην
<nonn. d. 12.53> καὶ Κρονίου νιφετοῖο χαλαζήεσσαν ̓Ενυὼ
<nonn. d. 12.54> ἀμφίπολος Φαέθοντος ἀελλόπος ἔδρακεν ̔́Ωρη,
<nonn. d. 12.55> γείτονα δέρκετο κύρβιν ἀμοιβαδίς: εἶχε δὲ κείνη,
<nonn. d. 12.56> πῶς βροτέην ὤδινε γονὴν πίτυς, ἢ πόθεν ἄφνω
<nonn. d. 12.57> δενδρείην γονόεσσαν ἀναπτύξασα λοχείην
<nonn. d. 12.58> ἄσπορον αὐτοτέλεστον ἀνήρυγεν υἱέα πεύκη,
<nonn. d. 12.59> καὶ πόθεν ἄστεα πάντα κατέκλυσεν ὑέτιος Ζεὺς
<nonn. d. 12.60> ἠλιβάτοις πελάγεσσιν ἄγων ὑψούμενον ὕδωρ,
<nonn. d. 12.61> πῶς Νότος ἐκ Βορέαο, καὶ ἐκ Λιβὸς Εὖρος ἱμάσσων
<nonn. d. 12.62> λάρνακα Δευκαλίωνος ἀλήμονα, γείτονα Μήνης,
<nonn. d. 12.63> εἰς πλόον ἠερόφοιτον ἐκούφισεν ἄμμορον ὅρμου.
<nonn. d. 12.64> καὶ τριτάτην ὅτε κύρβιν ἐπέδραμεν εὔποδι ταρσῷ
<nonn. d. 12.65> μυστιπόλος Λυκάβαντος, ἕλιξ στηρίζετο κούρη,
<nonn. d. 12.66> μόρσιμα παπταίνουσα πολύτροπα θέσφατα κόσμου,
<nonn. d. 12.67> γράμματα φοινίσσοντα, σοφῇ κεχαραγμένα μίλτῳ,
<nonn. d. 12.68> ὁππόσα ποικιλόμυθος ἐπέγραφεν ἀρχέγονος φρήν,
<nonn. d. 12.69> τοῖα προθεσπίζοντα, καὶ ἐν πινάκεσσιν ἀνέγνω:
<nonn. d. 12.70> “ ̔́Ηρης βουκόλος ̓́Αργος ἐς ὄρνεον εἶδος ἀμείψει
<nonn. d. 12.71> φαιδρὸν ἔχων βλοσυρῶν βλεφάρων τύπον ἀλλὰ καὶ αὐτὴ
<nonn. d. 12.72> ̔Αρπαλύκη μετὰ λέκτρον ἀλιτροβίων ὑμεναίων
<nonn. d. 12.73> υἱέα δαιτρεύσασα θυγατρογάμῳ γενετῆρι
<nonn. d. 12.74> ἠερίην πτερόεσσαν ἐρετμώσειε πορείην
<nonn. d. 12.75> ὄρνις ἀελλήεσσα: καὶ ἱστοπόνος φιλομήλη
<nonn. d. 12.76> ἔσσεται αἰολόδειρος ὑποτρύζουσα χελιδών,
<nonn. d. 12.77> μαρτυρίην βοόωσα λιπογλώσσοιο σιωπῆς,
<nonn. d. 12.78> δαίδαλα φωνήεντα σοφῷ γράψασα χιτῶνι:
<nonn. d. 12.79> καὶ Νιόβη Σιπύλοιο παρὰ σφυρὰ πέτρος ἐχέφρων
<nonn. d. 12.80> δάκρυσι λαϊνέοισιν ὀδυρομένη στίχα παίδων
<nonn. d. 12.81> στήσεται οἰκτρὸν ἄγαλμα. καὶ ἔσσεται αὐτόθι γείτων
<nonn. d. 12.82> Πύρρος ἐρωμανέων Φρύγιος λίθος, εἰσέτι ̔Ρείης
<nonn. d. 12.83> οἶστρον ἔχων ἀθέμιστον ἀνυμφεύτων ὑμεναίων,
<nonn. d. 12.84> Θίσβη δ' ὑγρὸν ὕδωρ καὶ Πύραμος, ἥλικες ἄμφω,
<nonn. d. 12.85> ἀλλήλους ποθέοντες: ἐυστεφάνοιο δὲ κούρης
<nonn. d. 12.86> μίλακος ἱμείρων Κρόκος ἔσσεται ἄνθος ̓Ερώτων:
<nonn. d. 12.87> καὶ γαμίην μετὰ νύσσαν ἀελλοπόδων ̔Υμεναίων
<nonn. d. 12.88> καὶ Παφίης μετὰ μῆλα λεοντείην ἐπὶ μορφὴν
<nonn. d. 12.89> ̓́Αρτεμις οἰστρήσειεν ἀμειβομένην ̓Αταλάντην.”
<nonn. d. 12.90> καὶ τὰ μὲν εἰν ἑνὶ πάντα παρέστιχεν ἄστατος ̔́Ωρη,
<nonn. d. 12.91> εἰσόκε χῶρον ἵκανεν, ὅπῃ πυρόεις ̔Υπερίων
<nonn. d. 12.92> σύμβολα μαντοσύνης ἀνεμώδεϊ πέφραδε κούρῃ,
<nonn. d. 12.93> ἧχι Λέων ἐτέτυκτο σελασφόρος, ἧχι καὶ αὐτὴ
<nonn. d. 12.94> παρθένος ἀστερόεσσα νόθῃ ποικίλλετο μορφῇ
<nonn. d. 12.95> οἴνοπα βότρυν ἔχουσα, θερειγενὲς ἄνθος ὀπώρης:
<nonn. d. 12.96> κεῖθι Χρόνου θυγάτηρ πόδας εὔνασε, ταῦτα δ' ἀνέγνω:
<nonn. d. 12.97> “Κισσὸς ἀερσιπότης, ἐρόεις νέος, εἰς φυτὸν ἕρπων
<nonn. d. 12.98> ἔσται κισσὸς ἕλιξ καὶ ἐν ἔρνεσιν: ἠιθέου δὲ
<nonn. d. 12.99> ὄρθιος ἐκ Καλάμοιο δόναξ κυρτούμενος αὔραις
<nonn. d. 12.100> λεπτὸν ἀεξιφύτοιο φανήσεται ἔρνος ἀρούρης,
<nonn. d. 12.101> ἡμερίδων στήριγμα: καὶ εἰς φυτὸν εἶδος ἀμείψας
<nonn. d. 12.102> ἄμπελος ἀμπελόεντι χαρίζεται οὔνομα καρπῷ.”
<nonn. d. 12.103> ἀλλ' ὅτε θέσφατα ταῦτα θαλυσιὰς ἔδρακε κούρη,
<nonn. d. 12.104> δίζετο χῶρον ἐκεῖνον, ὅπῃ παρὰ γείτονι τοίχῳ
<nonn. d. 12.105> ποιητῇ κεχάρακτο τύπῳ Γανυμήδεος εἰκὼν
<nonn. d. 12.106> ἰκμάδα νεκταρέην χρυσέῳ στάζουσα κυπέλλῳ,
<nonn. d. 12.107> ἧχι χαρασσομένων ἐπέων τετράζυγος ὀμφή:
<nonn. d. 12.108> κεῖθι θεὰ φιλόβοτρυς ἐκώμασεν, εὗρε δὲ νύμφη
<nonn. d. 12.109> θέσφατα κισσοφόρῳ πεφυλαγμένα ταῦτα Λυαίῳ:
<nonn. d. 12.110> “Φοίβῳ Ζεὺς ἐπένευσεν ἔχειν μαντώδεα δάφνην,
<nonn. d. 12.111> καὶ ῥόδα φοινίσσοντα ῥοδόχροϊ Κυπρογενείῃ,
<nonn. d. 12.112> γλαυκὸν ̓Αθηναίῃ γλαυκώπιδι θαλλὸν ἐλαίης,
<nonn. d. 12.113> καὶ στάχυας Δήμητρι, καὶ ἡμερίδας Διονύσῳ.”
<nonn. d. 12.114> τοῖα μὲν ἐν γραφίδεσσι φιλεύιος ἔδρακε κούρη:
<nonn. d. 12.115> τερπομένη δ' ἤιξε, κασιγνήτας δὲ λαβοῦσα
<nonn. d. 12.116> εἰς ῥόον ἠῴοιο διέστιχεν ̓Ωκεανοῖο
<nonn. d. 12.117> ἱπποσύνῃ Φαέθοντος ὁμόδρομος.—οὐ δὲ Λυαίῳ
<nonn. d. 12.118> φάρμακον ἦν ἑτάροιο δεδουπότος, οὐδὲ χορείης
<nonn. d. 12.119> μνῆστις ἔην: φιλίῳ δὲ νόον δεδονημένος οἴστρῳ
<nonn. d. 12.120> αἴλινα πικρὰ λίγαινεν, ἀκηδέστῳ δὲ σιωπῇ
<nonn. d. 12.121> χάλκεα νῶτα λέλοιπεν ἀδουπήτοιο βοείης:
<nonn. d. 12.122> οὐδέ ἑ πηκτὶς ἔτερπεν. ἀμειδήτῳ δὲ προσώπῳ
<nonn. d. 12.123> οἰκτρὰ κινυρομένοιο φιλοστόργου Διονύσου,
<nonn. d. 12.124> ἔσχετο μὲν Λυδοῖο ῥόος δονακώδεος ̔́Ερμου
<nonn. d. 12.125> κραιπνὰ κυλινδομένου προχοῆς ἀνεμώδεϊ παλμῷ,
<nonn. d. 12.126> οὐδὲ ῥέειν μενέαινε: βαθυκτεάνῳ δὲ ῥεέθρῳ
<nonn. d. 12.127> Πακτωλὸς κροκόεις ἀνεσείρασε πένθιμον ὕδωρ
<nonn. d. 12.128> ἀνδρὸς ἔχων μίμημα κατηφέος: ἀμφὶ δὲ νεκρῷ
<nonn. d. 12.129> πηγαίων ἀνέκοψε παλίσσυτον ὁλκὸν ἐναύλων
<nonn. d. 12.130> Σαγγάριος προχέων Φρύγιον ῥόον: αἰνοτόκου δὲ
<nonn. d. 12.131> Τανταλίδος στοναχῇσι διάβροχος ἄπνοος εἰκὼν
<nonn. d. 12.132> διπλόα δάκρυα χεῦεν, ὀδυρομένου Διονύσου:
<nonn. d. 12.133> καὶ πίτυς αἰάζουσα συνέμπορος ἥλικι πεύκῃ
<nonn. d. 12.134> λεπταλέον ψιθύριζεν: ἀκερσικόμου δὲ καὶ αὐτὴ
<nonn. d. 12.135> Φοίβου δένδρον ἐοῦσα κόμην ἀπεσείσατο δάφνη
<nonn. d. 12.136> πενθαλέοις ἀνέμοις: λιπαρὴ δ' ἄτμητος ἐλαίη
<nonn. d. 12.137> φύλλα χαμαὶ κατέχευε, καὶ εἰ φυτὸν ἦεν ̓Αθήνης.
<nonn. d. 12.138> τοῖα πόθῳ στενάχοντος ἀδακρύτου Διονύσου
<nonn. d. 12.139> φρικτὰ μετετρέψαντο παλίλλυτα νήματα Μοίρης:
<nonn. d. 12.140> καὶ γόον ἀχνυμένοιο παραιφαμένη Διονύσου
<nonn. d. 12.141> ̓́Ατροπος ἐμπεδόμυθος ἀνήρυγεν ἔνθεον ὀμφήν:
<nonn. d. 12.142> “Ζώει τοι, Διόνυσε, τεὸς νέος, οὐδὲ περήσει
<nonn. d. 12.143> πικρὸν ὕδωρ ̓Αχέροντος: ἀκαμπέα δ' εὗρεν ὀλέσσαι
<nonn. d. 12.144> σὸς γόος ἀτρέπτου παλινάγρετα νήματα Μοίρης:
<nonn. d. 12.145> ἄμπελος οὐ τέθνηκε, καὶ εἰ θάνεν: ἱμερόεν γὰρ
<nonn. d. 12.146> εἰς ποτόν, εἰς γλυκὺ νέκταρ ἐγὼ σέο κοῦρον ἀμείψω:
<nonn. d. 12.147> τὸν μὲν ἐυτροχάλου παλάμης βητάρμονι παλμῷ
<nonn. d. 12.148> δόρπιον ἁρμονίην διδυμόθροος αὐλὸς ἀράσσων
<nonn. d. 12.149> ὑμνήσει, Φρύγα ῥυθμὸν ἔχων ἤ Δωρίδα μολπήν:
<nonn. d. 12.150> ἠέ μιν ἐν θυμέλῃσιν ἀνὴρ εὔρυθμος ἀείσει
<nonn. d. 12.151> ̓Αονίου καλάμοιο χέων ̓Ισμήνιον ἠχὼ
<nonn. d. 12.152> ἢ ναέταις Μαραθῶνος: ἀνευάξουσι δὲ Μῦσαι
<nonn. d. 12.153> ἄμπελον ἱμερόεντα σὺν ἀμπελόεντι Λυαίῳ.
<nonn. d. 12.154> καὶ σκολιὴν πλοκάμοιο λιπὼν ὀφιώδεα μίτρην
<nonn. d. 12.155> στέμματα βοτρυόεντα περιπλέξεις σέο χαίτῃ,
<nonn. d. 12.156> Φοίβῳ ζῆλον ἄγων, ὅτι πένθιμα χειρὶ τιταίνει
<nonn. d. 12.157> αἴλινα δενδρήεντα φιλοκλαύτων ὑακίνθων,
<nonn. d. 12.158> καὶ σὺ ποτὸν μεθέπεις, βροτέης ἄμπαυμα γενέθλης,
<nonn. d. 12.159> νέκταρος οὐρανίου χθόνιον τύπον, ἀνθεμόεν δὲ
<nonn. d. 12.160> παιδὸς ̓Αμυκλαίοιο τεὸς νεὸς νέος εὖχος ἐλέγξει:
<nonn. d. 12.161> εἰ δὲ πόλις κείνοιο μαχήμονα χαλκὸν ἀείρει,
<nonn. d. 12.162> καὶ σέθεν ἠιθέοιο φεραυγέα πατρὶς ἀέξει
<nonn. d. 12.163> ὑγρὸν ἐρευθομένης ποταμηίδος ὄμβρον ἐέρσης,
<nonn. d. 12.164> χρυσῷ ὅλη κομόωσα, καὶ οὐ χαίρουσα σιδήρῳ:
<nonn. d. 12.165> εἰ ποταμοῦ κελάδοντος ἀγάλλεται ἀμφὶ ῥεέθρῳ,
<nonn. d. 12.166> φέρτερον Εὐρώταο πέλει Πακτώλιον ὕδωρ.
<nonn. d. 12.167> ̓́Αμπελε, πένθος ὄπασσας ἀπενθήτῳ Διονύσῳ,
<nonn. d. 12.168> ὄφρα μελιρραθάμιγγος ἀεξομένου σέθεν οἴνου
<nonn. d. 12.169> τερπωλὴν ὀπάσειας ὅλῳ τετράζυγι κόσμῳ
<nonn. d. 12.170> καὶ σπονδὴν μακάρεσσι καὶ εὐφροσύνην Διονύσῳ:
<nonn. d. 12.171> Βάκχος ἄναξ δάκρυσε, βροτῶν ἵνα δάκρυα λύσῃ.”
<nonn. d. 12.172> ὣς φαμένη γνωτῇσι συνέμπορος ἔστιχε δαίμων.
<nonn. d. 12.173> καὶ κινυρῷ μέγα θάμβος ἐφαίνετο μάρτυρι Βάκχῳ:
<nonn. d. 12.174> καὶ γὰρ ἀναΐξας ἐρόεις νέκυς ὡς ὄφις ἕρπων
<nonn. d. 12.175> ἄμπελος αὐτοτέλεστος ἑὴν ἠλλάξατο μορφήν,
<nonn. d. 12.176> καὶ πέλε νήδυμον ἄνθος: ἀμειβομένοιο δὲ νεκροῦ
<nonn. d. 12.177> γαστὴρ θάμνος ἔην περιμήκετος, ἄκρα δὲ χειρῶν
<nonn. d. 12.178> ἀκρεμόνες βλάστησαν, ἐνερρίζωντο δὲ ταρσοί,
<nonn. d. 12.179> βόστρυχα βότρυες ἦσαν, ἐμορφώθη δὲ καὶ αὐτὴ
<nonn. d. 12.180> νεβρὶς ἀεξομένης πολυδαίδαλον ἄνθος ὀπώρης,
<nonn. d. 12.181> ἀμπελόεις δὲ κόρυμβος ἔην δολιχόσκιος αὐχήν,
<nonn. d. 12.182> ἰσοφυὴς δ' ἀγκῶνι τιταίνετο καμπύλος ὄρπηξ
<nonn. d. 12.183> οἰδαίνων σταφυλῇσιν, ἀμειβομένου δὲ καρήνου
<nonn. d. 12.184> γναμπτῆς κυρτὰ κόρυμβα τύπον μιμεῖτο κεραίης.
<nonn. d. 12.185> κεῖθι φυτῶν στίχες ἦσαν ἀπείρονες: αὐτοτελὴς δὲ
<nonn. d. 12.186> ὄρχατος ἀμπελόεις χλοεροὺς ὄρπηκας ἑλίσσων
<nonn. d. 12.187> οἴνοπι γείτονα δένδρα νέῳ μιτρώσατο καρπῷ.
<nonn. d. 12.188> καὶ νέον ἔπλετο θάμβος, ἐπεὶ τότε κοῦρος ἀθύρων,
<nonn. d. 12.189> εἰς φυτὸν ὑψιπέτηλον ἑὸν πόδα λοξὸν ἑλίσσων,
<nonn. d. 12.190> κισσὸς ἀερσιπότητος ἑὴν δενδρώσατο μορφήν,
<nonn. d. 12.191> καὶ πέλεν ἀγκύλον ἔρνος ἐπώνυμον, ἀρτιφυῆ δὲ
<nonn. d. 12.192> ὄρχατον ἡμερίδων σκολιῷ μιτρώσατο δεσμῷ.
<nonn. d. 12.193> καὶ φιλίοις πετάλοισι κατάσκιον ἔσκεπε κόρσην,
<nonn. d. 12.194> καὶ πλοκάμους ἐμέθυσσε φιλακρήτων ἀπὸ φύλλων
<nonn. d. 12.195> κυδιόων Διόνυσος: ἀεξιφύτοιο δὲ κούρου
<nonn. d. 12.196> ἄρτι πεπαινομένης ἐδρέψατο καρπὸν ὀπώρης.
<nonn. d. 12.197> καὶ θεὸς αὐτοδίδακτος ἄτερ ποδὸς ἔκτοθι ληνοῦ,
<nonn. d. 12.198> βότρυν ἐπισφίγγων παλάμης βεβριθότι καρπῷ,
<nonn. d. 12.199> χερσὶ περιπλεκέσσι μέθης ὠδῖνα πιέζων
<nonn. d. 12.200> πορφυρέης ἀνέφηνε νεόρρυτον ὄγκον ὀπώρης,
<nonn. d. 12.201> καὶ γλυκερὸν ποτὸν εὗρε: οἰνοχύτου Διονύσου
<nonn. d. 12.202> λευκὰ διαινομένων ἐρυθαίνετο δάκτυλα χειρῶν.
<nonn. d. 12.203> καὶ δέπας ἀγκύλον εἶχε βοὸς κέρας: ἡδυπότου δὲ
<nonn. d. 12.204> χείλεσιν ἀκροτάτοισιν ἐγεύσατο Βάκχος ἐέρσης,
<nonn. d. 12.205> γεύσατο καὶ καρποῖο, καὶ ἀμφοτέροις φρένα τέρπων
<nonn. d. 12.206> μῦθον ἀγηνορέοντος ἀνήρυγεν ἀνθερεῶνος:
<nonn. d. 12.207> “ ̓Αμβροσίην καὶ νέκταρ ἐμοῦ Διός, ̓́Αμπελε, τίκτεις:
<nonn. d. 12.208> ἔρνεα δισσὰ φέρων πεφιλημένα καρπὸν ̓Απόλλων
<nonn. d. 12.209> οὐ φάγε δαφνήεντα καὶ οὐ πίεν ἐξ ὑακίνθου:
<nonn. d. 12.210> οὐ στάχυς ὠδίνει γλυκερὸν ποτόν: ἵλαθι, Δηώ:
<nonn. d. 12.211> εἶδαρ ἐγὼ μερόπεσσι καὶ οὐ πόμα μοῦνον ὀπάσσω.
<nonn. d. 12.212> ̓́Αμπελε, καὶ σέο πότμος ἐπήρατος: ἦ ῥα καὶ αὐτῆς
<nonn. d. 12.213> εἰς σὲ καὶ εἰς σέο κάλλος ἐθηλύνθη λίνα Μοίρης,
<nonn. d. 12.214> εἰς σὲ καὶ οἰκτίρμων ̓Αίδης πέλεν, εἰς σέ καὶ αὐτὴ
<nonn. d. 12.215> Περσεφόνη τρηχεῖαν ἑὴν ἤμειψε μενοινήν,
<nonn. d. 12.216> καὶ σὲ νέκυν ζώγρησε κασιγνήτῳ Διονύσῳ.
<nonn. d. 12.217> οὐ θάνες, ὡς τέθνηκεν ̓Ατύμνιος: οὐ Στυγὸς ὕδωρ,
<nonn. d. 12.218> οὐ φλόγα Τισιφόνης, οὐκ ἔδρακες ὄμμα Μεγαίρης:
<nonn. d. 12.219> ζώεις δ' εἰσέτι, κοῦρε, καὶ εἰ θάνες: οὐδέ σε Λήθης
<nonn. d. 12.220> κρύψεν ὕδωρ, οὐ ξυνὸς ἔχει τάφος: ἀλλὰ καὶ αὐτὴ
<nonn. d. 12.221> μορφὴν ὑμετέρην ᾐδέσσατο γαῖα καλύψαι:
<nonn. d. 12.222> ἀλλὰ φυτόν σε τέλεσσε πατὴρ ἐμὸς υἷα γεραίρων,
<nonn. d. 12.223> σὸν δέμας εἰς γλυκὺ νέκταρ ἄναξ ἤμειψε Κρονίων.
<nonn. d. 12.224> οὐ φύσις, ὡς γραπτοῖσι Θεραπναίοισι κορύμβοις,
<nonn. d. 12.225> αἴλινον ἀκλαύτοισι τεοῖς ἐχάραξε πετήλοις:
<nonn. d. 12.226> χροιὴν δ' ὑμετέρην καὶ ἐν ἔρνεσι, κοῦρε, φυλάσσεις:
<nonn. d. 12.227> σῶν μελέων ἀκτῖνα τεὴ κήρυξε τελευτή:
<nonn. d. 12.228> οὔ πώ σε προλέλοιπεν ἐρευθαλέη σέο μορφή.
<nonn. d. 12.229> ἀλλά τεοῦ θανάτου τιμήορος οὔ ποτε λήξω
<nonn. d. 12.230> θυομένῳ τεὸν οἶνον ἐπισπένδων ὀλετῆρι
<nonn. d. 12.231> ἀνδροφόνῳ. σὺ δὲ μῶμον ̔Αμαδρυάδεσσιν ἀνάπτεις
<nonn. d. 12.232> σοῖς ἐρατοῖς πετάλοισιν: ἀπ' εὐόδμων δὲ κορύμβων
<nonn. d. 12.233> ἰκμάδες ὑμετέρων με περιπνείουσιν ̓Ερώτων.
<nonn. d. 12.234> καρπὸν ἐγὼ μήλοιο πότε κρητῆρι κεράσσω;
<nonn. d. 12.235> νεκταρέῳ πότε σῦκον ἐπιστάξαιμι κυπέλλῳ;
<nonn. d. 12.236> σῦκον ὁμοῦ καὶ μῆλον ἕχει χάριν ἄχρις ὀδόντων.
<nonn. d. 12.237> οὐ δύναται φυτὸν ἄλλο τεαῖς σταφυλῇσιν ἐρίζειν:
<nonn. d. 12.238> οὐ ῥόδον, οὐ νάρκισσος ἐύχροος, οὐκ ἀνεμώνη,
<nonn. d. 12.239> οὐ κρίνον, οὐχ ὑάκινθος ἰσάζεται ἔρνεϊ Βάκχου,
<nonn. d. 12.240> ὅττι πολυτρίπτοιο νέαις λιβάδεσσιν ὀπώρης
<nonn. d. 12.241> σὸν ποτὸν ἄνθεα πάντα δεδέξεται: ἕν ποτὸν ἔσται
<nonn. d. 12.242> μιγνύμενον πάντεσσι, καὶ εἰς μίαν ἵξεται ὀδμὴν
<nonn. d. 12.243> ἄνθεσι παντοίοις κεκερασμένον: εἰαρινὴν γὰρ
<nonn. d. 12.244> κοσμήσει τεὸν ἄνθος ὅλην λειμωνίδα ποίην.
<nonn. d. 12.245> εἶξον ἐμοί, κλυτότοξε, πολυθρήνων ὅτι φύλλων
<nonn. d. 12.246> πενθαλέῳ μίτρωσας ἀπενθέα βόστρυχα δεσμῷ:
<nonn. d. 12.247> αἴλινα σοῖς πετάλοισι χαράσσεται: εἰ δ' ἐνὶ κήπῳ
<nonn. d. 12.248> στέμμα φέρει κλυτότοξος, ἐγὼ γλυκὺν οἶνον ἀφύσσω,
<nonn. d. 12.249> καὶ στέφος ἱμερόεν περιβάλλομαι, ἡδυπότην δὲ
<nonn. d. 12.250> ἔνδον ἐμῆς κραδίης ὅλον ̓́Αμπελον αὐτὸν ἀείρω.
<nonn. d. 12.251> εἶξον ἐρισταφύλῳ, κορυθαιόλος: αἱματόεις γὰρ
<nonn. d. 12.252> σπένδει λύθρον ̓́Αρηι, καὶ ἀμπελόεις Διονύσῳ
<nonn. d. 12.253> βότρυος οἰνωθέντος ἐρευθιόωσαν ἐέρσην.
<nonn. d. 12.254> Δηώ, ἐσυλήθης μετὰ Παλλάδος: οὐ γὰρ ἐλαῖαι
<nonn. d. 12.255> εὐφροσύνην τίκτουσι, καὶ οὐ στάχυς ἀνέρα θέλγει,
<nonn. d. 12.256> ὄγχνη καρπὸν ἔχει μελιηδέα, μύρτος ἀέξει
<nonn. d. 12.257> ἄνθεα κηώεντα, καὶ οὐ φρενοθελγέι καρπῷ
<nonn. d. 12.258> ἀνδρομέας ἀνέμοισιν ἀκοντίζουσι μερίμνας:
<nonn. d. 12.259> ὑμείων γενόμην πολὺ φέρτερος: ἡμετέρου γὰρ
<nonn. d. 12.260> οἴνου μὴ παρεόντος ἀτερπέα δεῖπνα τραπέζης,
<nonn. d. 12.261> οἴνου μὴ παρεόντος ἀθελγέες εἰσὶ χορεῖαι.
<nonn. d. 12.262> εἰ δύνασαι, γλαυκῶπι, τεῆς πίε καρπὸν ἐλαίης:
<nonn. d. 12.263> σὸν φυτὸν ἀγλαόδωρος ἐμὴ νίκησεν ὀπώρη,
<nonn. d. 12.264> ὅττι τεᾷ λιπόωντι δέμας χρίουσιν ἐλαίῳ
<nonn. d. 12.265> ἄνδρες ἀεθλητῆρες ἀτερπέες, αἰνοπαθὴς δὲ
<nonn. d. 12.266> εὐνέτιν ἠὲ θύγατρα βαλὼν ξυνήονι πότμῳ,
<nonn. d. 12.267> ἤ τεκέων φθιμένων ἤ μητέρος ἤ γενετῆρος
<nonn. d. 12.268> ἀνὴρ πένθος ἔχων, ὅτε γεύσεται ἡδέος οἴνου,
<nonn. d. 12.269> στυγνὸν ἀεξομένης ἀποσείσεται ὄγκον ἀνίης.
<nonn. d. 12.270> ̓́Αμπελε, καὶ μετὰ πότμον ἐυφραίνεις φρένα Βάκχου:
<nonn. d. 12.271> πᾶσιν ἐμοῖς μελέεσσιν ἐγῶ σέο πῶμα κεράσσω.
<nonn. d. 12.272> ἀμφὶ δὲ δένδρεα πάντα κάτω νεύοντι καρήνῳ
<nonn. d. 12.273> εἴκελα λισσομένῳ κυρτούμενον αὐχένα κάμπτει,
<nonn. d. 12.274> ὑψιτενῆ δὲ πέτηλα γέρων ἐκλίνατο φοῖνιξ:
<nonn. d. 12.275> ἀμφὶ δὲ μηλείῃ τανύεις πόδας, ἀμφὶ δὲ συκῇ
<nonn. d. 12.276> χεῖρας ἐφαπλώσας ἐπερείδεαι, ὑμετέρην δέ,
<nonn. d. 12.277> δμωίδες ὣς δέσποιναν, ἐλαφρίζουσιν ὀπώρην,
<nonn. d. 12.278> εὖτε τιταινομένων πετάλων ἑλικώδεϊ παλμῷ
<nonn. d. 12.279> ἀμφιπόλων ὑπὲρ ὦμον ἀνέρχεαι: ἀγχιφύτων δὲ
<nonn. d. 12.280> ἁβρὰ πολυσπερέων ἑτερόχροα φύλλα κορύμβων,
<nonn. d. 12.281> οἷα σέθεν κνώσσοντος, ἐπαιθύσσουσι προσώπῳ
<nonn. d. 12.282> αὔραις φειδομένῃσι καταψύχοντες ἀῆται,
<nonn. d. 12.283> λεπταλέην ἅτε λάτρις ἐθήμονα ῥιπίδα σείει,
<nonn. d. 12.284> ψυχρὸν ἑῷ βασιλῆι φέρων ποιητὸν ἀήτην.
<nonn. d. 12.285> εἰ δὲ μεσημβρίζουσαν ἄγεις Φαέθοντος ἀπειλήν,
<nonn. d. 12.286> σῆς σταφυλῆς προκέλευθος ἐτησιὰς ἔρχεται αὔρη
<nonn. d. 12.287> δίψιον εὐνάζουσα πυρώδεος ἀστέρα Μαίρης,
<nonn. d. 12.288> ὁππότε θερμαίνει σε θερειγενέος δρόμος ̔́Ωρης
<nonn. d. 12.289> θάλπων Σειριόεντι πεπαινομένην δρόσον ἀτμῷ.”
<nonn. d. 12.290> ἔννεπε κυδιόων, προτέρας δ' ἔρριψε μερίμνας
<nonn. d. 12.291> φάρμακον ἡβητῆρος ἔχων εὔοδμον ὀπώρην.
<nonn. d. 12.292> καὶ τὰ μὲν ἀμπελόεντος ἀείδεται ἀμφὶ κορύμβου,
<nonn. d. 12.293> πῶς πέλεν ἡβητῆρος ἐπώνυμος. ὑμνοπόλων δὲ
<nonn. d. 12.294> ἄλλη πρεσβυτέρη πέλεται φάτις, ὥς ποτε γαίῃ
<nonn. d. 12.295> οὐρανόθεν φερέκαρπος ̓Ολύμπιος ἔρρεεν ἰχὼρ
<nonn. d. 12.296> καὶ τέκε Βακχιάδος σταφυλῆς ποτόν, ἐν σκοπέλοις δὲ
<nonn. d. 12.297> αὐτοφυὴς ἀκόμιστος ἀέξετο καρπὸς ὀπώρης:
<nonn. d. 12.298> οὔ πω δ' ἡμερὶς ἦεν ἐπώνυμος, ἀλλ' ἐνὶ λόχμαις
<nonn. d. 12.299> ἀγριὰς ἡβώουσα πολυγνάμπτοισι σελίνοις
<nonn. d. 12.300> οἰνοτόκων βλάστησε φυτῶν εὐάμπελος ὕλη,
<nonn. d. 12.301> ὑγρὸν ἀναβλύζουσα βεβυσμένον ὄγκον ἐέρσης:
<nonn. d. 12.302> καὶ πολὺς ὄρχατος ἦεν, ὅπῃ, στοιχηδὸν ἀνέρπων,
<nonn. d. 12.303> σείετο φοινίσσων ἐπὶ βότρυϊ βότρυς ἀλήτης:
<nonn. d. 12.304> ὧν ὁ μὲν ἡμιτέλεστος ἑὰς ὠδῖνας ἀέξων,
<nonn. d. 12.305> αἰόλα πορφύρων, ἑτερόχροϊ φαίνετο καρπῷ
<nonn. d. 12.306> ὃς δὲ φαληριόων ἐπεπαίνετο σύγχροος ἀφρῷ,
<nonn. d. 12.307> καἰ πολὺς ὤθεεν ἄλλος ὁμόζυγα γείτονα γείτων
<nonn. d. 12.308> ξανθοφυής, ἕτερος δὲ φυὴν ἰνδάλλετο πίσσῃ
<nonn. d. 12.309> περκάζων ὅλον ἄνθος, ἀπ' οἰνοτόκων δὲ πετήλων
<nonn. d. 12.310> σύμφυτον ἀγλαόκαρπον ὅλην ἐμέθυσσεν ἐλαίην:
<nonn. d. 12.311> ἄλλου δ' ἀρτιχάρακτος ἐπέτρεχεν ὄμφακι καρπῷ
<nonn. d. 12.312> βότρυος ἀργυφέοιο μέλας αὐτόσσυτος ἀήρ,
<nonn. d. 12.313> ὄγκῳ βοτρυόεντι φέρων σφριγόωσαν ὀπώρην
<nonn. d. 12.314> καὶ πίτυν ἀντικέλευθον ἕλιξ ἔστεψεν ὀπώρης
<nonn. d. 12.315> συμφερτοῖς σκιόωσα περισκεπὲς ἔρνος ἰάμνοις,
<nonn. d. 12.316> καὶ φρένα Πανὸς ἔτερπε: τινασσομένους δὲ Βορῆι
<nonn. d. 12.317> ἀκρεμόνας πελάσασα παρ' ἀμπελόεντι κορύμβῳ
<nonn. d. 12.318> αἱμοβαφὴς ἐλέλιζε κόμην εὐώδεα πεύκη.
<nonn. d. 12.319> ἀμφὶ δέ μιν σκολιῇσι δράκων δινωτὸς ἀκάνθαις
<nonn. d. 12.320> λαρὸν ἐυρραθάμιγγος ἀμέλγετο νέκταρ ὀπώρης,
<nonn. d. 12.321> καὶ βλοσυραῖς γενύεσσι ποτὸν Βακχεῖον ἀμέλξας,
<nonn. d. 12.322> βότρυος οἰνωθέντος ἐπιστάζων πόμα λαιμῷ,
<nonn. d. 12.323> πορφυρέῃ ῥαθάμιγγι δράκων φοίνιξεν ὑπήνην.
<nonn. d. 12.324> καὶ θεὸς οὐρεσίφοιτος ὄφιν θάμβησε δοκεύων
<nonn. d. 12.325> οἰνωπῇ ῥαθάμιγγι πεφυρμένον ἀνθερεῶνα:
<nonn. d. 12.326> καὶ στικταῖς φολίδεσσι μετάτροπον ὁλκὸν ἑλίξας
<nonn. d. 12.327> πετραίην βαθύκολπον ἐδύσατο γείτονα χειήν,
<nonn. d. 12.328> εὔιον ἀθρήσας, ὄφις αἰόλος. εἰσορόων δὲ
<nonn. d. 12.329> Βάκχος ἐρευθαλέης ἐγκύμονα βότρυν ἐέρσης
<nonn. d. 12.330> ὀμφαίης ἐνόησε παλαίτερα θέσφατα ̔Ρείης.
<nonn. d. 12.331> καὶ σκοπέλους ἐλάχηνε, πεδοσκαφέος δὲ σιδήρου
<nonn. d. 12.332> θηγαλέῃ γλωχῖνι μυχὸν κοιλήνατο πέτρης:
<nonn. d. 12.333> λειήνας δὲ μέτωπα βαθυνομένων κενεώνων
<nonn. d. 12.334> τάφρον ἐυσταφύλοιο τύπον ποιήσατο ληνοῦ,
<nonn. d. 12.335> βότρυας ἀμώων νεοθηλέας ὀξέι θύρσῳ,
<nonn. d. 12.336> τεύχων ὀψιγόνοιο τύπον γαμψώνυχος ἅρπης.
<nonn. d. 12.337> καὶ Σατύρων χορὸς ἦεν ὁμόστολος: ὧν ὁ μὲν αὐτῶν
<nonn. d. 12.338> λοξὸς ἔην τρυγόων, ὁ δὲ βότρυας ἄγγεϊ κοίλῳ
<nonn. d. 12.339> δέχνυτο τεμνομένους, ὁ δὲ σύμπλοκα φύλλα δαΐζων
<nonn. d. 12.340> χλωρὰ φιλακρήτων ἀπεσείσατο λύματα καρπῶν:
<nonn. d. 12.341> ἄλλος ἄτερ θύρσοιο καὶ εὐθήκτοιο σιδήρου
<nonn. d. 12.342> δεξιτερὴν ἀσίδηρον ἐπ' ἀκρεμόνεσσι τιταίνων
<nonn. d. 12.343> βότρυος εἱλικόεντος ἀπέκλασεν ἄκρα κορύμβου,
<nonn. d. 12.344> ὀκλάζων ἐπίκυρτον, ἐς ἄμπελον ὄμμα τιταίνων:
<nonn. d. 12.345> καὶ γλαφυρῷ κενεῶνι χυτὴν ἔστρωσεν ὀπώρην
<nonn. d. 12.346> ὀγκώσας σταφυλῇσι μεσόμφαλα νῶτα χαράδρης...
<nonn. d. 12.347> βότρυας εἱλικόεντας ἐπασσυτέρους θέτο κόλπῳ
<nonn. d. 12.348> ἐκταδὸν ἔνθα καὶ ἔνθα, καὶ ὡς θημῶνας ἀλωῆς
<nonn. d. 12.349> πλήσας κόλπον ἅπαντα συνήγαγε κοιλάδι πέτρῃ,
<nonn. d. 12.350> καὶ σταφυλὴν ἐπάτησε ποδῶν βητάρμονι παλμῷ.
<nonn. d. 12.351> καὶ Σάτυροι σείοντες ἐς ἠέρα θυιάδα χαίτην,
<nonn. d. 12.352> ἰσοφυὲς μίμημα διδασκόμενοι Διονύσου,
<nonn. d. 12.353> στικτὰ περισφίγξαντες ἐπωμίδι δέρματα νεβρῶν,
<nonn. d. 12.354> Βακχείης ἀλάλαζον ὁμογλώσσου μέλος ἠχοῦς,
<nonn. d. 12.355> ποσσὶ πολυσκάρθμοισι περιθλίβοντες ὀπώρην,
<nonn. d. 12.356> εὔιον ἀείδοντες: ἐρισταφύλοιο δὲ κόλπου
<nonn. d. 12.357> οἴνου ἀναβλύζοντος ἐπορφύροντο χαράδραι:
<nonn. d. 12.358> στεινομένη δὲ πόδεσσιν ἀμοιβαίοισιν ὀπώρη
<nonn. d. 12.359> λευκὸν ἐρευθαλέης ἀνεκήκιεν ἀφρὸν ἐέρσης.
<nonn. d. 12.360> καὶ βοέοις ἀρύοντο κεράασιν ἀντὶ κυπέλλων
<nonn. d. 12.361> μή πω φαινομένων, ὅθεν ὕστερον ἐξέτι κείνου
<nonn. d. 12.362> θέσκελον οὔνομα τοῦτο κεραννυμένῳ πέλεν οἴνῳ.
<nonn. d. 12.363> καί τις ἀναβλύζων φρενοθελγέος ἰκμάδα Βάκχου
<nonn. d. 12.364> καμπύλον ἴχνος ἔκαμψε ποδῶν ἑλικώδεϊ παλμῷ,
<nonn. d. 12.365> δεξιὸν ἐκ λαιοῖο μετήλυδα ταρσὸν ἀμείβων,
<nonn. d. 12.366> καὶ λασίας ἐδίηνε γενειάδας ἰκμάδι Βάκχου:
<nonn. d. 12.367> ἄλλος ἀνεσκίρτησε, μέθης δεδονημένος οἴστρῳ,
<nonn. d. 12.368> φρικτὸν ἀρασσομένης ἀίων μύκημα βοείης:
<nonn. d. 12.369> καί τις ἀκεσσιπόνοιο πιὼν ῥόον ἄσχετον οἴνου
<nonn. d. 12.370> κυανέην ῥοδόεντι ποτῷ πόρφυρεν ὑπήνην:
<nonn. d. 12.371> ἄλλος ἄνω τανύων σφαλερὴν ἐπὶ δένδρον ὀπωπὴν
<nonn. d. 12.372> ἡμιφανῆ σκοπίαζεν ἀνάμπυκα γείτονα Νύμφην,
<nonn. d. 12.373> καί νύ κεν ὑψιπέτηλον ὀρειάδος εἰς φυτὸν ὕλης
<nonn. d. 12.374> εἷρπεν ὀλισθηροῖο ποδὸς γαμψώνυχι ταρσῷ,
<nonn. d. 12.375> εἰ μή μιν Διόνυσος ἐρήτυεν: ἀμφὶ δὲ πηγὰς
<nonn. d. 12.376> ἄλλος ἐγερσινόοιο μέθης ἑτερόφρονι παλμῷ
<nonn. d. 12.377> ὑδρηλὴν ἐδίωκεν ἀνείμονα Νηίδα κούρην,
<nonn. d. 12.378> καί νύ κε νηχομένην λασίῳ πήχυνεν ἀγοστῷ,
<nonn. d. 12.379> εἰ μή μιν φθαμένη βυθίῳ κεκάλυπτο ῥεέθρῳ.
<nonn. d. 12.380> μούνῳ δ' οἰνοποτῆρι Διωνύσῳ πόρε ̔Ρείη
<nonn. d. 12.381> λυσσαλέης ἀμέθυστον ἀλεξήτειραν ἀνάγκης.
<nonn. d. 12.382> πολλοὶ δ' εὐκεράων Σατύρων φιλοπαίγμονι ταρσῷ
<nonn. d. 12.383> εἰς χορὸν οἰστρηθέντες ἐκώμασαν: ὧν ὁ μὲν αὐτῶν
<nonn. d. 12.384> θερμὸν ἔχων νέον οἶστρον ὑπὸ φρένα, πομπὸν ̓Ερώτων,
<nonn. d. 12.385> πήχεϊ λαχνήεντι μέσην ἠγκάσσατο Βάκχην:
<nonn. d. 12.386> ὃς δὲ νοοπλάγκτοιο μέθης δεδονημένος οἴστρῳ
<nonn. d. 12.387> παρθενικῆς ἀγάμοιο σαόφρονος ἥψατο μίτρης,
<nonn. d. 12.388> αὖ ἐρύων ἐπὶ Κύπριν ἀπειθέος εἵματα νύμφης,
<nonn. d. 12.389> χειρὶ δ' ὀπισθοβόλῳ ῥοδέων ἐπαφήσατο μηρῶν:
<nonn. d. 12.390> καί τις ἀναινομένην ἀνεσείρασε μύστιδα κούρην
<nonn. d. 12.391> λαμπάδα νυκτιχόρευτον ἀναπτομένην Διονύσῳ:
<nonn. d. 12.392> ὃς δὲ περὶ στέρνοις πεφιδημένα δάκτυλα βάλλων
<nonn. d. 12.393> οἰδαλέην ἔθλιψεν ἀκαμπέος ἄντυγα μαζοῦ.
<nonn. d. 12.394> καὶ γλυκερῆς Διόνυσος ἑῆς μετὰ κῶμον ὀπώρης
<nonn. d. 12.395> δύσατο κυδιόων Κυβεληίδος ἄντρα θεαίνης,
<nonn. d. 12.396> κλήματα βοτρυόεντα φιλανθέι χειρὶ τιταίνων,
<nonn. d. 12.397> Μαιονίην δ' ἐδίδαξεν ἑὴν ἄγρυπνον ἑορτήν.
<nonn. d. 13.1> Ζεὺς δὲ πατὴρ προέηκεν ἐς αὔλια θέσκελα ̔Ρείης
<nonn. d. 13.2> ̓͂Ιριν ἀπαγγέλλουσαν ἐγερσιμόθῳ Διονύσῳ,
<nonn. d. 13.3> ὄφρα δίκης ἀδίδακτον ὑπερφιάλων γένος ̓Ινδῶν
<nonn. d. 13.4> ̓Ασίδος ἐξελάσειεν ἑῷ ποινήτορι θύρσῳ,
<nonn. d. 13.5> ναύμαχον ἀμήσας ποταμήιον υἷα κεράστην,
<nonn. d. 13.6> Δηριάδην βασιλῆα, καὶ ἔθνεα πάντα διδάξῃ
<nonn. d. 13.7> ὄργια νυκτιχόρευτα καὶ οἴνοπα καρπὸν ὀπώρης.
<nonn. d. 13.8> ἡ μὲν ἐρεσσομένων πτερύγων ἀνεμώδεϊ ῥιπῇ
<nonn. d. 13.9> δυσαμένη κελάδοντα λεοντοκόμου μυχὸν ἄντρου
<nonn. d. 13.10> ἄψοφον ἴχνος ἔπηξεν, ἀφωνήτῳ δὲ σιωπῇ
<nonn. d. 13.11> σφιγξαμένη στόμα δοῦλον ὀρειάδος ἐγγὺς ἀνάσσης
<nonn. d. 13.12> ἵστατο κυρτωθεῖσα, καθελκομένου δὲ καρήνου
<nonn. d. 13.13> χείλεσιν ἱκεσίοισι πόδας προσπτύξατο ̔Ρείης.
<nonn. d. 13.14> καὶ τὴν μὲν Κορύβαντες ἀμειδέι νεύματι ̔Ρείης
<nonn. d. 13.15> θεσπεσίης ἀρέσαντο παρὰ κρητῆρι τραπέζης:
<nonn. d. 13.16> θαμβαλέη δὲ πιοῦσα νεηγενέος χύσιν οἴνου
<nonn. d. 13.17> τέρπετο βακχευθεῖσα: καρηβαρέουσα δὲ δαίμων
<nonn. d. 13.18> παιδὶ Διὸς παρεόντι Διὸς μυκήσατο βουλήν:
<nonn. d. 13.19> “̓Αλκήεις Διόνυσε, τεὸς γενέτης σε κελεύει
<nonn. d. 13.20> εὐσεβίης ἀδίδακτον ἀιστῶσαι γένος ̓Ινδῶν:
<nonn. d. 13.21> ἀλλὰ τεαῖς παλάμῃσι μαχήμονα θύρσον ἀείρων
<nonn. d. 13.22> αἰθέρος ἄξια ῥέξον, ἐπεὶ Διὸς ἄμβροτος αὐλὴ
<nonn. d. 13.23> οὔ σε πόνων ἀπάνευθε δεδέξεται, οὐδέ σοι ̔͂Ωραι
<nonn. d. 13.24> μή πω ἀεθλεύσαντι πύλας πετάσωσιν ̓Ολύμπου:
<nonn. d. 13.25> ̔Ερμείας μόγις ἦλθεν ἐς οὐρανόν, ὁππότε ῥάβδῳ
<nonn. d. 13.26> ὄμμασιν ἀστράπτοντα ποδῶν ἄπο μέχρι κομάων
<nonn. d. 13.27> βουκόλον ̓́Αργον ἔπεφνε, καὶ ̓́Αρεα λύσατο δεσμῶν:
<nonn. d. 13.28> Δελφύνην δ' ἐδάμασσε καὶ αἰθέρα ναῖεν ̓Απόλλων:
<nonn. d. 13.29> οὐδὲ τεὸς γενέτης, μακάρων πρόμος, ὑψιμέδων Ζεὺς
<nonn. d. 13.30> νόσφι πόνων ἀνέβαινεν ἐς οὐρανόν, ὄρχαμος ἄστρων,
<nonn. d. 13.31> εἰ μὴ πρῶτον ἔδησεν ἀπειλητῆρας ̓Ολύμπου
<nonn. d. 13.32> Ταρταρίῳ Τιτῆνας ὑποκρύψας κενεῶνι.
<nonn. d. 13.33> καὶ σὺ μετ' ̓Απόλλωνα, μεθ' ̔Ερμάωνα, μογήσας
<nonn. d. 13.34> μισθὸν ἔχεις καμάτων πατρώιον αἰθέρα ναίειν.”
<nonn. d. 13.35> ὣς φαμένη πρὸς ̓́Ολυμπον ἔβη θεός: αἶψα δὲ ̔Ρείη
<nonn. d. 13.36> παμμήτωρ προέηκεν ἀγέστρατον ἀγγελιώτην
<nonn. d. 13.37> Πύρριχον, ὀρχηστῆρα φιλοσμαράγοιο βοείης,
<nonn. d. 13.38> φύλοπιν ἀγγέλλοντα κορυσσομένοιο Λυαίου.
<nonn. d. 13.39> καὶ στρατιὴν πολύμορφον ἀολλίζων Διονύσῳ
<nonn. d. 13.40> Πύρριχος ἀενάοιο διέδραμεν ἕδρανα κόσμου:
<nonn. d. 13.41> Εὐρώπης δὲ γένεθλα καὶ ̓Ασίδος ἔθνεα γαίης
<nonn. d. 13.42> πάντας ἄγων νόστησεν ἐς ἁβροβίων χθόνα Λυδῶν.
<nonn. d. 13.43> ἀλλά πολυσπερέων προμάχων ἡρωίδα φύτλην
<nonn. d. 13.44> καὶ λασίων Σατύρων, Κενταυρίδος αἷμα γενέθλης,
<nonn. d. 13.45> Σειληνῶν τε φάλαγγα δασυκνήμοιο γεραιοῦ
<nonn. d. 13.46> καὶ στίχα Βασσαρίδων Κορυβαντίδες εἴπατε Μοῦσαι:
<nonn. d. 13.47> οὐ γὰρ ἐγὼ τόσα φῦλα δέκα γλώσσῃσιν ἀείσω
<nonn. d. 13.48> οὐδὲ δέκα στομάτεσσι χέων χαλκόθροον ἠχώ,
<nonn. d. 13.49> ὁππόσα Βάκχος ἄγειρε δορυσσόος, ἀλλὰ λιγαίνων
<nonn. d. 13.50> ἡγεμόνας καὶ ̔́Ομηρον ἀοσσητῆρα καλέσσω
<nonn. d. 13.51> εὐεπίης ὅλον ὅρμον, ἐπεὶ πλωτῆρες ἀλῆται
<nonn. d. 13.52> πλαγκτοσύνης καλέουσιν ἀρηγόνα κυανοχαίτην.
<nonn. d. 13.53> πρῶτα μέν, εὐθύρσοιο καλεσσαμένου Διονύσου,
<nonn. d. 13.54> ̓Ακταίων ταχὺς ἦλθεν ὁμόγνιον αἷμα γεραίρων,
<nonn. d. 13.55> πατρίδος ̓Αονίης ἑπτάστομον οὖδας ἐάσας:
<nonn. d. 13.56> Βοιωτῶν δὲ φάλαγγες ἐπέρρεον οἳ χθόνα Θήβης
<nonn. d. 13.57> ᾤκεον εὐπύργοιο καὶ ἔνδιον ἐννοσιγαίου
<nonn. d. 13.58> ̓Ογχηστόν, Πετεῶνα καὶ ̓Ωκαλέην καὶ ̓Ερύθρας,
<nonn. d. 13.59> ̓́Αρνην βοτρυόεσσαν, ἀγαλλομένην Διονύσῳ,
<nonn. d. 13.60> οἵ τε Μίδειαν ἔναιον, ἀειδομένας τε πολίχνας
<nonn. d. 13.61> Εἰλέσιον καὶ Σκῶλον ἁλικρήπιδά τε Θίσβην,
<nonn. d. 13.62> ὅρμον ἐυτρήρωνα θαλασσαίης ̓Αφροδίτης,
<nonn. d. 13.63> καὶ δάπεδον Σχοίνοιο καὶ εὐχαίτην ̓Ελεῶνα
<nonn. d. 13.64> κώπας τ', ἀγλαὸν οὖδας, ὅπῃ περίπυστον ἀκούω
<nonn. d. 13.65> ἐγχελύων θρέπτειραν ἐπώνυμον εἰσέτι λίμνην,
<nonn. d. 13.66> καὶ λάσιον Μεδεῶνα, καὶ οἳ λάχον εὔβοτον ̔́Υλην,
<nonn. d. 13.67> σκυτοτόμου Τυχίοιο τανυκνήμιδα τιθήνην,
<nonn. d. 13.68> καὶ πέδον εὐρυάλω, χθονίῃ πεφυλαγμένον ὀμφῇ,
<nonn. d. 13.69> ἅρματος ὀψιγόνοιο φερώνυμον ̓Αμφιαράου,
<nonn. d. 13.70> Θεσπιέων τε πόληα βαθυκνήμους τε Πλαταιὰς
<nonn. d. 13.71> ὑδρηλήν θ' ̔Αλίαρτον, ὀρεσσιχύτου ποταμοῖο
<nonn. d. 13.72> χεύμασι μεσσατίοισι μεριζομένην ̔Ελικῶνος,
<nonn. d. 13.73> οἵ τ' εἶχον πυμάτην ̓Ανθηδόνα, γείτονα πόντου,
<nonn. d. 13.74> Βαιὴν ἰχθυβολῆος ἀειζώοιο πολίχνην
<nonn. d. 13.75> ὑγροβίου Γλαύκοιο, καὶ οἳ δυσπέμφελοι ̓́Ασκρην,
<nonn. d. 13.76> πατρίδα δαφνήεσσαν ἀσιγήτοιο νομῆος,
<nonn. d. 13.77> γραίης θ' ἱερὸν ἄστυ καὶ εὐρυχόρου Μυκαλησσοῦ,
<nonn. d. 13.78> Εὐρυάλης μίμημα φερώνυμον ἀνθερεῶνος,
<nonn. d. 13.79> καὶ χθόνα Νισαίην καὶ ἐπώνυμον ἄστυ Κορώνου:
<nonn. d. 13.80> τοῖσι μὲν ἐρχομένοισιν ̔Εώιον εἰς κλίμα γαίης
<nonn. d. 13.81> ̓Ακταίων πρόμος ἦεν, ἐπ' ἠιθέοιο δὲ νίκῃ
<nonn. d. 13.82> πατροπάτωρ δαφναῖος ἐπέπταρε μάντις ̓Απόλλων
<nonn. d. 13.83> Βοιωτῶν δ' ἑτέροιο προηγεμόνευεν ὁμίλου
<nonn. d. 13.84> εὐχαίτης ̔Υμέναιος ἔχων ἀχάρακτον ̔??̓πήνην,
<nonn. d. 13.85> ἀρτιθαλής Βρομίῳ πεφιλημένος: ἐρχομένῳ δὲ
<nonn. d. 13.86> κούρῳ παιδοκόμος πολιὸς πρόμος οὔνομα Φοῖνιξ,
<nonn. d. 13.87> εἵπετο, Λαοκόωντι πανείκελος, ὃς πάρος ̓Αργοῦς,
<nonn. d. 13.88> νηὸς ̓Ιησονίης, ἐπιβήμενος εἰς χθόνα Κόλχων
<nonn. d. 13.89> σύμπλοος ὡμάρτησε κορυσσομένῳ Μελεάγρῳ.
<nonn. d. 13.90> τοῖος ἐὼν ἔτι κοῦρος, ἔχων παιδήιον ἥβην,
<nonn. d. 13.91> ἁβροκόμης ̔Υμέναιος ἐδύσατο φύλοπιν ̓Ινδῶν,
<nonn. d. 13.92> δινεύων ἑκάτερθε παρηίδος ἥλικα χαίτην:
<nonn. d. 13.93> καί οἱ ἐφωμάρτησαν ὁμήλυδες ἀσπιδιῶται,
<nonn. d. 13.94> οἵ τ' ̓Ασπληδόνος ἄστυ, καὶ ὃν Χάρις οὔ ποτε λείπει
<nonn. d. 13.95> ̓Ορχομενὸν Μινύαο, χοροίτυπον ἄλσος ̓Ερώτων,
<nonn. d. 13.96> οἵ θ' ̔Υρίην ἐνέμοντο, θεηδόχον οὖδας ἀρούρης,
<nonn. d. 13.97> ξεινοδόκου μεθέπουσαν ἐπωνυμίην ̔Υριῆος,
<nonn. d. 13.98> ἧχι Γίγας ἀπέλεθρος ἀπειρογάμων ἀπὸ λέκτρων
<nonn. d. 13.99> ̓Ωρίων τριπάτωρ ἀπὸ μητέρος ἄνθορε Γαίης,
<nonn. d. 13.100> εὖτε θεῶν τριγόνοισιν ἀεξηθεῖσα γενέθλαις
<nonn. d. 13.101> εἰς τόκον αὐτοτέλεστον ἐμορφώθη χύσις οὔρων,
<nonn. d. 13.102> αὔλακα νυμφεύσασα τελεσσιγόνοιο βοείης,
<nonn. d. 13.103> καὶ χθονὸς ἄσπορον υἷα λαγὼν μαιώσατο Γαίης,
<nonn. d. 13.104> οἵ τ' ἔχον ἀγρομένων ξεινηδόκον οὖδας ̓Αχαιῶν,
<nonn. d. 13.105> Αὐλίδα πετρήεσσαν, ἐδέθλιον ἰοχεαίρης,
<nonn. d. 13.106> ἧχι θεὰ βαρύμηνις ὀρεσσαύλῳ παρὰ βωμῷ
<nonn. d. 13.107> δέκτο θυηπολίην ψευδήμονος ̓Ιφιγενείης,
<nonn. d. 13.108> καὶ κεμὰς οὐρεσίφοιτος ἀμεμφέι καίετο πυρσῷ
<nonn. d. 13.109> ἁρπαμένης νόθον εἶδος ἀληθέος ̓Ιφιγενείης,
<nonn. d. 13.110> ἣν ̓Οδυσεὺς ἐκόμισσε δολοπλόκος ὡς ̓Αχιλῆος
<nonn. d. 13.111> ἐσσομένην πρὸ μόθοιο παρευνέτιν, ἔνθεν ἀκούει
<nonn. d. 13.112> Αὐλὶς ἀνυμφεύτοιο γαμοστόλος ̓Ιφιγενείης,
<nonn. d. 13.113> ὁλκάσι δ' ̓Αργείων ἐπεσύρισε πομπὸς ἀήτης
<nonn. d. 13.114> ἄψοφα μαστίζων ἐχενηίδος ἄκρα γαλήνης,
<nonn. d. 13.115> νεβροφόνῳ βασιλῆι φέρων παλινάγρετον αὔρην,
<nonn. d. 13.116> κούρη δ' ὀψὲ μολοῦσα μετάρσιος εἰς χθόνα Ταύρων
<nonn. d. 13.117> φρικτὰ κακοξείνων ἐδιδάσκετο θεσμὰ λεβήτων,
<nonn. d. 13.118> ἀνέρα δαιτρεύουσα, καὶ ἀνδροφόνῳ παρὰ βωμῷ
<nonn. d. 13.119> γνωτὸν ἁλιπτοίητον ἀνεζώγρησεν ̓Ορέστην.
<nonn. d. 13.120> Βοιωτῶν τόσος ἦλθεν ἀμετρήτων στόλος ἀνδρὼν
<nonn. d. 13.121> ̓Ινδῴην ἐπὶ δῆριν ὁμαρτήσας ̔Υμεναίῳ.
<nonn. d. 13.122> τοῖσι συνεστρατόωντο σοφῇ παρὰ Δελφίδι πέτρῃ
<nonn. d. 13.123> ἀγχίποροι Φωκῆες ὁμήλυδες, οἳ Κυπαρίσσου
<nonn. d. 13.124> εἶχον ἕδος καὶ γαῖαν ̔Υάμπολιν, ἥν περ ἀκούω
<nonn. d. 13.125> ̓Αονίης ὑὸς οὖδας ἐπώνυμον, ἥ περὶ μορφῆς
<nonn. d. 13.126> αὐχένα γαῦρον ἄειρε καὶ ἤρισε Τριτογενείῃ:
<nonn. d. 13.127> οἵ τ' ἔλαχον Πυθῶνα καὶ ἀμφίκρημνον ἀλωήν,
<nonn. d. 13.128> Κρῖσαν ἀειδομένην καὶ Δαυλίδα καὶ Πανοπῆα,
<nonn. d. 13.129> γείτονα Βάκχον ἔχοντες, ἐπεὶ δαφναῖος ̓Απόλλων
<nonn. d. 13.130> κλῆρον ἑὸν ξύνωσε κασιγνήτῳ Διονύσῳ,
<nonn. d. 13.131> Παρνησσὸν δικάρηνον: ἀγειρομένοισι δὲ λαοῖς
<nonn. d. 13.132> Πυθιὰς ὀμφήεσσα θεηγόρος ἔκλαγε πέτρη
<nonn. d. 13.133> καὶ τρίπος αὐτοβόητος, ἀσιγήτοιο δὲ πηγῆς
<nonn. d. 13.134> Κασταλίης λάλον οἶδμα σοφῷ πάφλαζε ῥεέθρῳ.
<nonn. d. 13.135> Εὐβοέων δὲ φάλαγγας ἐκόσμεον ἀσπιδιῶται
<nonn. d. 13.136> παιδοκόμοι Κορύβαντες ἀεξομένου Διονύσου,
<nonn. d. 13.137> οἳ Φρύγα κόλπον ἔχοντες ὀρεσσιπόλῳ παρὰ ̔Ρείῃ
<nonn. d. 13.138> νήπιον εἰσέτι Βάκχον ἐκυκλώσαντο βοείαις,
<nonn. d. 13.139> τόν ποτε πορφυρέῳ κεκαλυμμένον οἴνοπι πέπλῳ
<nonn. d. 13.140> εὗρον ἐνὶ σκοπέλοις, κερόεν βρέφος, ἔνθά μιν ̓Ινὼ
<nonn. d. 13.141> Μύστιδι παιδοκόμῳ παρακάτθετο μητρὶ Κορύμβου:
<nonn. d. 13.142> οἳ τότε πάντες ἵκανον ἀειδομένης ἀπὸ νήσου,
<nonn. d. 13.143> Πρυμνεὺς εἱλιπόδης τε Μίμας καὶ ὀρίδρομος ̓́Ακμων
<nonn. d. 13.144> Δαμνεύς τ' ̓Ωκύθοός τε σακεσπάλος, οἷς ἅμα βαίνων
<nonn. d. 13.145> σύνδρομος ̓Ιδαίῳ κορυθαιόλος ἦλθε Μελισσεύς,
<nonn. d. 13.146> οὕς ποτε δυσσεβίης κεκορυθμένος ἄφρονι κέντρῳ
<nonn. d. 13.147> Σῶκος ἁλιζώνοιο πατὴρ νοσφίσσατο πάτρης
<nonn. d. 13.148> Κόμβης ἑπτατόκου μετὰ μητέρος: οἱ δὲ φυγόντες
<nonn. d. 13.149> Κνώσσιον οὖδας ἵκοντο, καὶ ἔμπαλιν ἦσαν ἀλῆται
<nonn. d. 13.150> εἰς Φρυγίην Κρήτηθεν, ἀπὸ Φρυγίης ἐς ̓Αθήνας,
<nonn. d. 13.151> ἀλλοδαποὶ ναετῆρες ὁμέστιοι, εἰσόκε Κέκροψ
<nonn. d. 13.152> Σῶκον ἀπηλοίησε Δίκης ποινήτορι χαλκῷ,
<nonn. d. 13.153> καὶ χθόνα καλλείψαντες ἁλικλύστου Μαραθῶνος
<nonn. d. 13.154> νόστιμον ἴχνος ἔκαμψαν ἐς ἱερὸν οὖδας ̓Αβάντων,
<nonn. d. 13.155> Κουρήτων προτέρων χθόνιον γένος, οἷς μέλος αὐλῶν,
<nonn. d. 13.156> οἷς βίος εὐκελάδων ξιφέων κτύπος, οἷς τινι ῥυθμῷ
<nonn. d. 13.157> κύκλα ποδῶν μεμέλητο καὶ ἀσπιδόεσσα χορείη.
<nonn. d. 13.158> τοῖσι συνεστρατόωντο μαχήμονες υἷες ̓Αβάντων,
<nonn. d. 13.159> οἳ λάχον ὀφρυόεσσαν ̓Ερέτριαν, οἳ λάχον ἄμφω,
<nonn. d. 13.160> καὶ Στύρα καὶ Κήρινθον, ἀειδομένης τε Καρύστου
<nonn. d. 13.161> ἕδρανα καὶ Δίου κραναὸν πέδον, οἵ τ' ἔχον ἀκτήν,
<nonn. d. 13.162> ἀκτὴν κυματόεσσαν ἀσιγήτοιο Γεραιστοῦ,
<nonn. d. 13.163> καὶ Στύγα καὶ Κοτυλαῖον ἕδος καὶ Σιρίδος ἕδρην
<nonn. d. 13.164> Μαρμαρίου τε τένοντα καὶ ̓Ωγυγίης πέδον Αἰγῆς:
<nonn. d. 13.165> τοῖς ἅμα λαὸς ἵκανεν ὁμόστολος, οἷς πέλε πάτρη
<nonn. d. 13.166> Χαλκίς, ὀπισθοκόμων μητρόπτολις ̓Ελλοπιήων.
<nonn. d. 13.167> ἑπτὰ μὲν ἡγεμόνες στρατὸν ὥπλισαν, ἀλλ' ἕνα πάντες
<nonn. d. 13.168> θυμὸν ἔχον κατ' ̓́Αρηα: καὶ ἀστέρας αἴθοπι βωμῷ
<nonn. d. 13.169> Ζῳδιακῆς ναετῆρας ἐμειλίξαντο κελεύθου,
<nonn. d. 13.170> δῆριν ἰσηρίθμοισιν ἐπιτρέψαντες ἀλήταις.
<nonn. d. 13.171> Κεκροπίδας δ' ἐκόρυσσε μόθων ἀκόρητος ̓Ερεχθεύς—
<nonn. d. 13.172> χρύσεον ἀγλαόπαιδος ̓Ερεχθέος αἷμα κομίζων,
<nonn. d. 13.173> τόν ποτε πυρσοφόροιο κατὰ πτύχα παρθενεῶνος
<nonn. d. 13.174> παρθένος αὐτολόχευτος ἀνέτρεφεν ἄρσενι μαζῷ
<nonn. d. 13.175> παιδοκόμος γλαυκῶπις ἀνήροτος, αἰδομένη δὲ
<nonn. d. 13.176> παρθενίῳ πήχυνεν ἀήθεϊ κοῦρον ἀγοστῷ
<nonn. d. 13.177> ̔Ηφαιστηιάδην, ὅτε δύσγαμος ἀμφιγυήεις
<nonn. d. 13.178> ἀλλοίῃ φιλότητι γονὴν ἔσπειρεν ἀρούρῃ,
<nonn. d. 13.179> θερμὸν ἀκοντίζων αὐτόσσυτον ἀφρὸν ̓Ερώτων:
<nonn. d. 13.180> τοῖος ̓Αθηναίων στρατιῆς πρόμος ἦλθεν ̓Ερεχθεύς,
<nonn. d. 13.181> Σίφνον ἔχων συνάεθλον, ὁμόπτολιν ἡγεμονῆα—,
<nonn. d. 13.182> οἳ λάχον Οἰνώης γόνιμον πέδον, οἵ τε καρήνων
<nonn. d. 13.183> γείτονος ̔Υμήττοιο μελισσήεντας ἐναύλους
<nonn. d. 13.184> καὶ τέμενος βαθύδενδρον ἐλαιοκόμου Μαραθῶνος,
<nonn. d. 13.185> οἵ τε πόλιν Κελεοῖο, καὶ οἳ λάχον ὅρμον ̓Αθήνης,
<nonn. d. 13.186> ἀγχίαλον Βραυρῶνα, κενήριον ̓Ιφιγενείης,
<nonn. d. 13.187> καὶ δάπεδον Θορίκοιο καὶ εὐώδινος ̓Αφίδνης,
<nonn. d. 13.188> οἵ τ' ἔχον ἀγλαόπαιδος ̓Ελευσινίην χθόνα Δηοῦς,
<nonn. d. 13.189> μυστιπόλοι ταλάροιο καὶ εὐκάρποιο θεαίνης,
<nonn. d. 13.190> Τριπτολέμου γεγαῶτες ἀφ' αἵματος, ὅς ποτε Δηοῦς
<nonn. d. 13.191> δίφρον ἐχιδνήεντα δι' ἠέρος ἡνιοχεύων
<nonn. d. 13.192> στικτὰ φερεσταχύων ἐπεμάστιε νῶτα δρακόντων:
<nonn. d. 13.193> καὶ πολὺς ἔνθα καὶ ἔνθα σιδήρεα τεύχεα πάλλων
<nonn. d. 13.194> παισὶ κορυσσομένοισι γέρων ὤρεξεν ̓Αχαρνεύς:
<nonn. d. 13.195> καὶ στίχες ̓Ατθίδος ἦλθον ἐπήλυδες, ἐγρεμόθων δὲ
<nonn. d. 13.196> σὺν δορί, σὺν ξιφέεσσιν ἐπειγομένων ναετήρων
<nonn. d. 13.197> εἰς μόθον εὐπήληκες ἐβακχεύθησαν ̓Αθῆναι,
<nonn. d. 13.198> ἐσσυμένων δ' ἐς ̓́Αρηα λιμὴν ἤχησε Φαληρεύς:
<nonn. d. 13.199> καὶ πολὺς ἀγγέλλων προτέρην αὐτόχθονα φύτλην
<nonn. d. 13.200> χρύσεος εὐπλέκτοισι κόμαις ἐσφίγγετο τέττιξ.
<nonn. d. 13.201> πατρίδα γαῖαν ἔλειπε καὶ Αἰακός, ὃν νόθος ὄρνις
<nonn. d. 13.202> ἁρπαμένῃ σπέρμηνε μιγεὶς ̓Ασωπίδι νύμφῃ,
<nonn. d. 13.203> αἰετὸς Αἰγίνης πτερόεις πόσις ὑψιπέτης Ζεύς:
<nonn. d. 13.204> ἐκ δὲ γάμου πεφάτιστο καὶ Αἰακός: ἔξοχα δ' ἄλλων
<nonn. d. 13.205> χραισμῆσαι μενέαινε κασιγνήτῳ Διονύσῳ:
<nonn. d. 13.206> Μυρμιδόνων δὲ φάλαγγας ἐκόσμεεν ἴδμονι τέχνῃ,
<nonn. d. 13.207> οἳ πρὶν ἔσαν μύρμηκες ἐφερπύζοντες ἀρούρῃ,
<nonn. d. 13.208> ποσσὶ πολυσπερέεσσι μεμηλότες, εἰσόκεν αὐτῶν
<nonn. d. 13.209> ἐκ χροὸς οὐτιδανοῖο χαμαιγενὲς εἶδος ἀμείψας
<nonn. d. 13.210> φέρτερον εἰς δέμας ἄλλο μετέπλασεν ὑψιμέδων Ζεύς,
<nonn. d. 13.211> καὶ στρατὸς ἐβλάστησεν ἐνόπλιος: ἐξαπίνης γὰρ
<nonn. d. 13.212> ἀλλοφυής, ἄφθογγος, ἀπόσπορος ἑσμὸς ἀρούρης
<nonn. d. 13.213> εἰς βροτὸν αὐδήεντα δέμας μορφώσατο μύρμηξ:
<nonn. d. 13.214> τῶν πρόμος Αἰακὸς ἦρχεν, ἐν εὐτύκτῳ δὲ βοείῃ
<nonn. d. 13.215> Ζῆνα νόθον σοφὸν ὄρνιν ἐπέγραφε, σῆμα γενέθλης,
<nonn. d. 13.216> φειδομένοις ὀνύχεσσιν ἐλαφρίζοντα γυναῖκα,
<nonn. d. 13.217> καὶ ποταμὸς πυρίκαυτος ἔην σχεδόν, ἄγχι δὲ κούρη
<nonn. d. 13.218> οἰκτρὰ κατηφιόωσα, καὶ εἰ πέλεν ἄπνοος εἰκών,
<nonn. d. 13.219> δόχμιον ὄμμα τίταινεν, ἅτε στενάχουσα τοκῆα
<nonn. d. 13.220> ̓Ασωπὸν βαρύγουνον, ἔοικε δὲ τοῦτο βοῆσαι.
<nonn. d. 13.221> “καλὸν ἐμοὶ πόρες ἕδνον ἐμὸν γενετῆρα δαμάσσας.”
<nonn. d. 13.222> Κρήτης δ' ἡγεμόνευε πολυγλώσσων ναετήρων
<nonn. d. 13.223> ̓Αστέριος φαιδρωπὸν ἔχων δέμας, ἀμφότερον δὲ
<nonn. d. 13.224> ὅσσον ἔην ἐρόεις, τόσον ἄλκιμος, ὅν ποτε νύμφη
<nonn. d. 13.225> λυσαμένη Μίνωι σαόφρονος ἅμμα κορείης
<nonn. d. 13.226> Φαιστιὰς ̓Ανδρογένεια Κυδωναίῃ τέκεν εὐνῇ:
<nonn. d. 13.227> ὃς τότε λαὸν ἄγων ἑκατόμπολιν οἴνοπι Βάκχῳ
<nonn. d. 13.228> ἵκετο κυδαίνων ἐμφύλιον αἷμα γενέθλης
<nonn. d. 13.229> πατρὸς ἑοῦ: Σεμέλης γὰρ ἀνεψιὸς ἔπλετο Μίνως,
<nonn. d. 13.230> Κάδμου ξυνὰ γένεθλα: πολυσπερέες δὲ μαχηταὶ
<nonn. d. 13.231> πάντες ἑνὶ σπεύδοντι συνέρρεον ἡγεμονῆι,
<nonn. d. 13.232> οἱ μὲν ἀπὸ Κνωσσοῖο μαχήμονες, οἱ δ' ἀπὸ Λύκτου
<nonn. d. 13.233> Μιλήτου στρατιῇσι συνήλυδες: οἷς ἅμα πολλοὶ
<nonn. d. 13.234> ὑψιλόφου Γόρτυνος ἐθωρήσσοντο πολῖται
<nonn. d. 13.235> καὶ ναέται ̔Ρυτίοιο καὶ εὐκάρποιο Λυκάστου...
<nonn. d. 13.236> καὶ χθόνα Νωδαίοιο Διὸς καὶ ἐδέθλια Βοίβης
<nonn. d. 13.237> καὶ δάπεδον Κισάμοιο, καὶ ἄστεα καλὰ Κυταίου.
<nonn. d. 13.238> τοῖος ἀπὸ Κρήτης πρόμος ἤλυθεν: ἐρχομένῳ δὲ
<nonn. d. 13.239> θερμοτέραις ἀκτῖσι χέων μαντήιον αἴγλην
<nonn. d. 13.240> ̓Αστερίῳ σελάγιζεν ὁμώνυμος ̓́Αρεος ἀστήρ,
<nonn. d. 13.241> νίκης ἐσσομένης πρωτάγγελος: ἀλλ' ἐνὶ χάρμῃ
<nonn. d. 13.242> νικήσας νόθον οἶστρον ἀήθεος ἔσχεν ἀρούρης
<nonn. d. 13.243> νηλής: οὐ γὰρ ἔμελλεν ἰδεῖν μετὰ φύλοπιν ̓Ινδῶν
<nonn. d. 13.244> πάτριον ̓Ιδαίης κορυθαιόλον ἄντρον ἐρίπνης,
<nonn. d. 13.245> ἀλλά βίον προβέβουλε λιπόπτολιν, ἀντὶ δὲ Δίκτης
<nonn. d. 13.246> Κνώσσιος ἐν Σκυθίῃ μετανάστιος ἔσκε πολίτης,
<nonn. d. 13.247> καὶ πολιὸν Μίνωα καὶ ̓Ανδρογένειαν ἐάσας
<nonn. d. 13.248> ξεινοφόνων σοφὸς ἦλθεν ἐς ἔθνεα βάρβαρα Κόλχων,
<nonn. d. 13.249> ̓Αστερίους δ' ἐκάλεσσε καὶ ὤπασεν οὔνομα Κόλχοις
<nonn. d. 13.250> Κρητικόν, οἷς ξένα θεσμὰ φύσις πόρε, παιδοκόμου δὲ
<nonn. d. 13.251> πάτριον ̓Αμνισοῖο ῥόον Κρηταῖον ἐάσας
<nonn. d. 13.252> αἰδομένοις στομάτεσσι νόθον πίε Φάσιδος ὕδωρ.
<nonn. d. 13.253> μοῦνος ̓Αρισταῖος βραδὺς ἤιε λοίσθιος ἄλλων,
<nonn. d. 13.254> ὅσσοι γαῖαν ἔναιον ὁμούριον ̔Ελλάδι γαίῃ,
<nonn. d. 13.255> ὃς μέλιτος γλυκεροῖο πολυτρήτων ἀπὸ σίμβλων
<nonn. d. 13.256> αὐχένα γαῦρον ἄειρε, καὶ οἰνοχύτῳ Διονύσῳ
<nonn. d. 13.257> ἤρισεν ἀπρήκτῳ μελιηδέος ἐλπίδι νίκης:
<nonn. d. 13.258> ἀμφοτέροις δ' ἐδίκαζον, ὅσοι ναετῆρες ̓Ολύμπου:
<nonn. d. 13.259> ἀλλὰ πάις Φοίβοιο νεόρρυτα χεύματα σίμβλων
<nonn. d. 13.260> ἀθανάτοις ὀρέγων μελιηδέος ἤμβροτε νίκης,
<nonn. d. 13.261> ὅττι θεοὶ παχὺ χεῦμα φιλοπτόρθοιο μελίσσης
<nonn. d. 13.262> δεξάμενοι κόρον ὀξὺν ἀτερπέος εἶχον ἐέρσης:
<nonn. d. 13.263> καὶ κόρος ἦν μακάρων τρίτατον δέπας, οὐ δὲ τετάρτου
<nonn. d. 13.264> κιρναμένου γεύσαντο παλιννόστοιο κυπέλλου,
<nonn. d. 13.265> καὶ μάλα διψώοντες: ἀρυομένοιο δὲ Βάκχου
<nonn. d. 13.266> ὄμβρῳ ἐυρραθάμιγγι νόον τέρποντες ἐέρσης
<nonn. d. 13.267> εἰς ὅλον ἦμαρ ἔπινον ἀλωφήτου χύσιν οἴνου:
<nonn. d. 13.268> καὶ μεθύων γλυκὺν οἶνον ἐθάμβεεν ἄλλος ἐπ' ἄλλῳ
<nonn. d. 13.269> ἐξ ἑτέρου ποθέων ἕτερον δέπας ἡδέι θυμῷ,
<nonn. d. 13.270> εὐφροσύνην ἀκόρητον ἔχων θελξίφρονος οἴνου:
<nonn. d. 13.271> Ζεὺς δὲ μελιρραθάμιγγος ἐθάμβεεν ἔργα μελίσσης,
<nonn. d. 13.272> δαιδαλέην δ' ὠδῖνα φιλοσμήνου τοκετοῖο,
<nonn. d. 13.273> δῶρον ̓Αρισταίοιο, καὶ οἰνοχύτῳ Διονύσῳ
<nonn. d. 13.274> ὤπασε λυσιπόνοιο φέρειν πρωτάγρια νίκης.
<nonn. d. 13.275> ἔνθεν ̓Αρισταῖος βραδὺς ἤιεν εἰς μόθον ̓Ινδῶν,
<nonn. d. 13.276> ὄψιμος εὐνήσας πρότερον χόλον ἅρπαγος ἥβης,
<nonn. d. 13.277> ἔνδιον ̔Ερμείαο λιπὼν Κυλλήνιον ἕδρην:
<nonn. d. 13.278> οὐ πω γὰρ προτέρῃ Μεροπηίδι νάσσατο νήσῳ,
<nonn. d. 13.279> οὔ πω δ' ἀτμὸν ἔπαυσε πυρώδεα διψάδος ὥρης
<nonn. d. 13.280> Ζηνὸς ἀλεξικάκοιο φέρων φυσίζοον αὔρην,
<nonn. d. 13.281> οὐδὲ σιδηροχίτων δεδοκημένος ἀστέρος αἴγλην
<nonn. d. 13.282> Σείριον αἰθαλόεντος ἀναστέλλων πυρετοῖο
<nonn. d. 13.283> ἐννύχιον πρήυνε, τὸν εἰσέτι διψαλέον πῦρ
<nonn. d. 13.284> θερμὸν ἀκοντίζοντα δι' αἰθέρος αἴθοπι λαιμῷ
<nonn. d. 13.285> ἄσθμασι λεπταλέοισι καταψύχουσι ἀῆται:
<nonn. d. 13.286> ἀλλ' ἔτι Παρρασίης πέδον ᾤκεεν. ἐρχομένῳ δὲ
<nonn. d. 13.287> λαὸς ἐθωρήχθη βαλανηφάγος ̓Αρκὰς ἀλήτης,
<nonn. d. 13.288> οἵ τ' εἶχον Λασιῶνα καὶ ἄλσεα καλὰ Λυκαίου
<nonn. d. 13.289> καὶ κραναὴν Στύμφηλον, ἀειδομένην τε πολίχνην
<nonn. d. 13.290> ̔Ρίπην καὶ Στρατίην καὶ Μαντινέην καὶ ̓Ενίσπην
<nonn. d. 13.291> Παρρασίην τ' εὔδενδρον, ὅπῃ πέδον ἐστὶ θεαίνης
<nonn. d. 13.292> ἀστιβὲς ἀρχεγόνοιο λεχώιον εἰσέτι ̔Ρείης,
<nonn. d. 13.293> καὶ δάπεδον Φενεοῖο καὶ ὀρχηθμοῖο τοκῆα,
<nonn. d. 13.294> ̓Ορχομενὸν πολύμηλον, ἐδέθλιον ̓Απιδανήων,
<nonn. d. 13.295> οἵ τ' ἔχον ̓Αρκαδίην πόλιν ̓Αρκάδος, ὅν ποτε μήτηρ
<nonn. d. 13.296> Καλλιστὼ Διὶ τίκτε, πατὴρ δέ μιν εἰς πόλον ἄστρων
<nonn. d. 13.297> στηρίξας ἐκάλεσσε χαλαζήεντα Βοώτην:
<nonn. d. 13.298> τόσσον ̓Αρισταῖος στρατὸν ὥπλισεν ̓Αρκάδι λόγχῃ
<nonn. d. 13.299> ἀνδράσι μαρναμένοις νομάδας κύνας εἰς μόθον ἕλκων,
<nonn. d. 13.300> τόν ποτε Κυρήνη, κεμαδοσσόος ̓́Αρτεμις ἄλλη,
<nonn. d. 13.301> Φοιβείῃ φιλότητι λεοντοφόνος τέκε νύμφη,
<nonn. d. 13.302> ὁππότε μιν Λιβύῃ ψαμαθώδεϊ καλὸς ̓Απόλλων
<nonn. d. 13.303> ἤγαγε νυμφοκόμῳ μετανάστιον ἅρπαγι δίφρῳ.
<nonn. d. 13.304> καί μιν ἐπισπεύδοντα λιπὼν μαντώδεα δάφνην
<nonn. d. 13.305> αὐτὸς ἑαῖς παλάμῃσι πατὴρ θώρηξεν ̓Απόλλων:
<nonn. d. 13.306> παιδὶ δὲ τόξον ἔδωκε, καὶ ἥρμοσε χειρὶ βοείην
<nonn. d. 13.307> δαιδαλέην, γλαφυρὴν δὲ καθιεμένην διὰ νώτου
<nonn. d. 13.308> ὠμαδίῳ τελαμῶνι κατεκλήισσε φαρέτρην.
<nonn. d. 13.309> τῷ δ' ἐπὶ Σικελίηθεν ἑκηβόλος ἦλθεν ̓Αχάτης,
<nonn. d. 13.310> καί οἱ ἐφωμάρτησαν ὁμήλυδες ἀσπιδιῶται,
<nonn. d. 13.311> Κιλλυρίων τ' ̓Ελύμων τε πολὺς στρατός, οἵ τε Παλίκων
<nonn. d. 13.312> ἕδρανον ἀμφενέμοντο, καὶ οἵ Κατάνην πάρα λίμνην
<nonn. d. 13.313> γείτονα Σειρήνων πόλιν ᾤκεον, ἃς ̓Αχελῴῳ
<nonn. d. 13.314> Τερψιχόρη ῥοδόεσσα βοοκραίρων ἀπὸ λέκτρων
<nonn. d. 13.315> τίκτεν ἀελλήεντι συναπτομένη παρακοίτῃ:
<nonn. d. 13.316> οἵ τ' εἶχον Καμάριναν, ὅπῃ κελάδοντι ῥεέθρῳ
<nonn. d. 13.317> ̔́Ιππαρις ἀστήρικτος ἐρεύγεται ἀγκύλον ὕδωρ,
<nonn. d. 13.318> ̔́Υβλης θ' ἱερὸν ἄστυ, καὶ οἳ σχεδὸν ᾤκεον Αἴτνης,
<nonn. d. 13.319> ἧχι πυρὸς κρητῆρες ἀναπτομένης ἀπὸ πέτρης
<nonn. d. 13.320> θερμὸν ἀναβλύζουσι Τυφαονίης σέλας εὐνῆς,
<nonn. d. 13.321> οἵ τε δόμους ἐδάσαντο παρ' ὀφρυόεντι Πελώρῳ,
<nonn. d. 13.322> καὶ δάπεδον νησαῖον ἁλιρροίζοιο Παχύνου,
<nonn. d. 13.323> καὶ Σικελὴν ̓Αρέθουσαν, ὅπῃ μετανάστιος ἕρπει
<nonn. d. 13.324> στέμματι Πισαίῳ κομόων ̓Αλφειὸς ἀλήτης,
<nonn. d. 13.325> πορθμεύων βατὸν οἶδμα, καὶ ἀκροτάτου διὰ πόντου
<nonn. d. 13.326> ἕλκει δοῦλον ̓́Ερωτος ὑπέρτερον ἄβροχον ὕδωρ,
<nonn. d. 13.327> θερμὸν ἔχων ψυχροῖο δι' ὕδατος ἁπτόμενον πῦρ.
<nonn. d. 13.328> τοῖς ἔπι Φαῦνος ἵκανε πυρισφρήγιστον ἐάσας
<nonn. d. 13.329> Σικελίης τριλόφοιο Πελωρίδα πέζαν ἐρίπνης,
<nonn. d. 13.330> τὸν βυθίῳ Κρονίωνι συναπτομένη τέκε Κίρκη,
<nonn. d. 13.331> σύγγονος Αἰήταο πολύθρονος, ἣ παρὰ λόχμῃ
<nonn. d. 13.332> ᾤκεε πετραίοιο βαθύσκια κύκλα μελάθρου.
<nonn. d. 13.333> καὶ Λίβυες στρατόωντο παρ' ̔Εσπέριον κλίμα γαίης
<nonn. d. 13.334> ἀγχινεφῆ ναίοντες ἀλήμονος ἄστεα Κάδμου:
<nonn. d. 13.335> κεῖθι γὰρ ἀντιπόρων ἀνέμων πεφορημένος αὔραις
<nonn. d. 13.336> εἰς χρόνον ᾤκεε Κάδμος, ἔχων Σιθωνίδα νύμφην
<nonn. d. 13.337> σύμπλοον, ̔Αρμονίην ἔτι παρθένον, ἧς διὰ μορφὴν
<nonn. d. 13.338> γείτονας ἀντιβίους πολεμητόκος ὥπλισε φήμη,
<nonn. d. 13.339> ἣν Χάριν ἀντονόμηνε Λίβυς στρατός—ἁβροτέρη γὰρ
<nonn. d. 13.340> Βιστονὶς ἐβλάστησεν ἐπιχθονίη χάρις ἄλλη,
<nonn. d. 13.341> τῆς ἄπο καὶ Λιβύης Χαρίτων λόφος—, ἧς ἐπὶ μορφῇ
<nonn. d. 13.342> ἅρπαγος ὑσμίνης δεδονημένος ἄφρονι κέντρῳ
<nonn. d. 13.343> φρικτὸς ἐρωμανέων ἐκορύσσετο βάρβαρος ̓́Αρης,
<nonn. d. 13.344> λαὸς ἐρημονόμος Μαυρούσιος: ἀλλὰ τινάσσων
<nonn. d. 13.345> χερσὶ γυναιμανέεσσι Λιβυστίδος ἔγχος ̓Αθήνης
<nonn. d. 13.346> ̔Αρμονίης πολέμιζε προασπίζων παρακοίτης,
<nonn. d. 13.347> ἑσπερίων δ' ἐφόβησεν ὅλον γένος Αἰθιοπήων
<nonn. d. 13.348> σὺν Διὶ θωρηχθέντι, σὺν ̓́Αρεϊ καὶ Κυθερείῃ:
<nonn. d. 13.349> κεῖθι καί, ὡς ἐνέπουσι, παρὰ Τριτωνίδι λίμνῃ
<nonn. d. 13.350> ̔Αρμονίῃ παρέλεκτο ῥοδώπιδι Κάδμος ἀλήτης,
<nonn. d. 13.351> νύμφαι δ' ̔Εσπερίδες μέλος ἔπλεκον, ὧν ἀπὸ κήπου
<nonn. d. 13.352> Κύπρις ὁμοῦ καὶ ̓́Ερωτες ἐκόσμεον εὔγαμον εὐνήν,
<nonn. d. 13.353> χρυσείην θαλάμοισιν ἐπικρεμάσαντες ὀπώρην,
<nonn. d. 13.354> νύμφης ἕδνον ἔρωτος ἐπάξιον, ἧς ἀπὸ φύλλων
<nonn. d. 13.355> ̔Αρμονίη καὶ Κάδμος ἐχεκτεάνῳ παρὰ παστῷ
<nonn. d. 13.356> βόστρυχον ἀφνειοῖσιν ἐμιτρώσαντο κορύμβοις
<nonn. d. 13.357> ἀντὶ ῥόδου γαμίοιο: καὶ ἁβροτέρη πέλε νύμφη
<nonn. d. 13.358> χρύσεα δῶρα φέρουσα, γέρας χρυσῆς ̓Αφροδίτης:
<nonn. d. 13.359> καὶ μέλος ἀστραίης κιθάρης ἐπίκωμον ἐγείρας
<nonn. d. 13.360> μητροπάτωρ σφαιρηδὸν ἑῷ βητάρμονι ταρσῷ
<nonn. d. 13.361> οὐρανὸν ἀμφελέλιζε Λίβυς κυρτούμενος ̓́Ατλας,
<nonn. d. 13.362> καὶ μέλος ἁρμονίης ἐμελίζετο γείτονι φωνῇ:
<nonn. d. 13.363> καὶ ζυγίης φιλότητος ἑῆς μνημήια νύμφης
<nonn. d. 13.364> δῶκε ποδῶν ἐπίβαθρα Λιβυστίδι Κάδμος ἀρούρῃ,
<nonn. d. 13.365> δωμήσας πολίων ἑκατοντάδα, δῶκε δ' ἑκάστῃ
<nonn. d. 13.366> δύσβατα λαϊνέοις ὑψούμενα τείχεα πύργοις.
<nonn. d. 13.367> κείνου μνῆστιν ἔχοντες ἐπεστρατόωντο μαχηταὶ
<nonn. d. 13.368> μαρναμένου βρομίοιο προασπιστῆρες ̓Ενυοῦς,
<nonn. d. 13.369> τικτομένης ναίοντες ἐδέθλια γείτονα Μήνης
<nonn. d. 13.370> καὶ Διὸς ̓Ασβύσταο μεσημβρίζοντας ἐναύλους,
<nonn. d. 13.371> μαντιπόλου κερόεντος, ὅπῃ ποτὲ πολλάκις ̓́Αμμων
<nonn. d. 13.372> ἀρνειοῦ τριέλικτον ἔχων ἴνδαλμα κεραίης
<nonn. d. 13.373> ὀμφαίοις στομάτεσσιν ἐθέσπισεν ̔Εσπέριος Ζεύς:
<nonn. d. 13.374> οἵ τε ῥόον Χρεμέταο καὶ οἳ παρὰ Κίνυφος ὕδωρ
<nonn. d. 13.375> ᾤκεον ἀζαλέης ψαμαθώδεα πέζαν ἀρούρης,
<nonn. d. 13.376> Αὐσχῖσαι Βάκαλές τε συνήλυδες, οὓς πλέον ἄλλων
<nonn. d. 13.377> ̓́Αρεϊ τερπομένους Ζεφυρήιος ἔτρεφεν ἀγκών.
<nonn. d. 13.378> τόσσος λαὸς ἔην ἑκατόμπολις: ἐρχομένης δὲ
<nonn. d. 13.379> πληθύος ἡγεμόνευε Κραταιγόνος, ὅν ποτε κούρη
<nonn. d. 13.380> ̓Αγχιρόη Χρεμέταο παρὰ πλαταμῶνα τοκῆος
<nonn. d. 13.381> Ψύλλου κουφονόοιο μινυνθαδίῃ τέκεν εὐνῇ
<nonn. d. 13.382> νυμφίον ἀγκὰς ἔχουσα θεημάχον, οὗ ποτε καρποὺς
<nonn. d. 13.383> ἄσθματι διψαλέῳ Νότος ἔφλεγε θερμὸς ἀήτης:
<nonn. d. 13.384> αὐτὰρ ὁ θωρήσσων κορυθαιόλον ̓́Αρεα νηῶν
<nonn. d. 13.385> ναύμαχον ἑσμὸν ἄγειρεν, ὅπως ποινήτορι θεσμῷ
<nonn. d. 13.386> ἠερίοις ἀνέμοισιν ἀναστήσειεν ̓Ενυώ,
<nonn. d. 13.387> ἱέμενος κτεῖναι φλογερὸν Νότον: ἄγχι δὲ νήσου
<nonn. d. 13.388> Αἰολίης στόλος ἦλθε σακέσπαλος, ἀλλὰ μανέντος
<nonn. d. 13.389> ἀνδρὸς ἀκοντιστῆρες ἀελλήεντι κυδοιμῷ
<nonn. d. 13.390> ὁλκάδα μαστίζοντες ἐθωρήχθησαν ἀῆται,
<nonn. d. 13.391> συμφερτὴν δονέοντες ἀρηγόνα σύμπνοον αὔρην,
<nonn. d. 13.392> καὶ στρατιὴν καὶ Ψύλλον ἐτυμβεύσαντο θαλάσσῃ.
<nonn. d. 13.393> Θρηικίης δὲ Σάμοιο συνέρρεον ἀσπιδιῶται,
<nonn. d. 13.394> κοίρανος οὓς προΐαλλε βαθυσμήριγγος ὑπήνης,
<nonn. d. 13.395> ̓Ημαθίων βαρύγουνος, ἔχων χιονώδεα χαίτην,
<nonn. d. 13.396> Τιτήνων μελέεσσιν ἐοικότας, οἵ τ' ἔχον ἄμφω,
<nonn. d. 13.397> ἀγχίαλον Μύρμηκα καὶ ἀνθεμόεντα Σαώκην,
<nonn. d. 13.398> καὶ χθόνα Τευμερίοιο καὶ εὐλείμωνος ἀρούρης
<nonn. d. 13.399> ἄλσεα Φησιάδαο κατάσκια δενδράδι λόχμῃ,
<nonn. d. 13.400> καὶ ζαθέην Ζήρυνθον ἀκοιμήτων Κορυβάντων
<nonn. d. 13.401> κτίσμα φατιζομένης Περσηίδος, ὁππόθι κούρης
<nonn. d. 13.402> μυστιπόλων δαΐδων θιασώδεές εἰσιν ἐρίπναι,
<nonn. d. 13.403> οἵ τε πολυγλώχινος ὑπὸ κρηπῖδος ἀρούρης
<nonn. d. 13.404> Βρόντιον ἀμφενέμοντο, καὶ ἃς ἐπὶ γείτονι πόντῳ
<nonn. d. 13.405> ̓Ατραπιτοὺς βυθίοιο Ποσειδάωνος ἀκούω.
<nonn. d. 13.406> τόσσαι μὲν στίχες ἦλθον ὁμήλυδες, ἀρχεγόνου δὲ
<nonn. d. 13.407> ̓Ηλέκτρης, ὁμόφυλον ἐπιστώσαντο γενέθλην:
<nonn. d. 13.408> κεῖθι γὰρ ̔Αρμονίην γένος αἰθέρος, αἷμα θαλάσσης,
<nonn. d. 13.409> ̓́Αρης, Ζεύς, Κυθέρεια θεῶν χραισμήτορι Κάδμῳ
<nonn. d. 13.410> κουριδίην ἀνάεδνον ἐδωρήσαντο γυναῖκα.
<nonn. d. 13.411> τοῖσι κορυσσομένοισι σὺν εὐθύρσῳ Διονύσῳ
<nonn. d. 13.412> ̓Ηλέκτρης ἀνέτελλε δι' αἰθέρος ἕβδομος ἀστὴρ
<nonn. d. 13.413> δεξιὸν ὑσμίνης σημήιον, ἀμφὶ δὲ νίκῃ
<nonn. d. 13.414> πληιάδων κελάδησε βοῆς ἀντίθροος ἠχὼ
<nonn. d. 13.415> γνωτῆς αἷμα φέροντι χαριζομένη Διονύσῳ,
<nonn. d. 13.416> καὶ στρατιῇ πόρε θάρσος ὁμοίιον: ἐρχομένων δὲ
<nonn. d. 13.417> ̓́Ωγυρος ἡγεμόνευεν ἐς ̓́Αρεα δεύτερος ̓́Αρης,
<nonn. d. 13.418> ̔́Ωγυρος ὑψικάρηνος, ἔχων ἴνδαλμα Γιγάντων:
<nonn. d. 13.419> τοῦ μὲν ἔην ἄγναμπτον ὅλον δέμας, ἐκ δὲ καρήνου
<nonn. d. 13.420> αὐχενίου τε τένονοτος ὀπισθοκόμων ἐπὶ νώτων
<nonn. d. 13.421> ἰσοφανεῖς πλοκαμῖδες ἀκανθοφόροισιν ἐχίνοις
<nonn. d. 13.422> ἔρρεον ἰξύος ἄχρι κατήλυδες: εἶχε δὲ δειρὴν
<nonn. d. 13.423> μηκεδανήν, περίμετρον, ὁμοίιον αὐχένι πέτρης,
<nonn. d. 13.424> βάρβαρον ἦθος ἔχων πατρώιον: οὐδέ τις αὐτοῦ
<nonn. d. 13.425> φέρτερος ἄλλος ἵκανεν ̔Εώιον εἰς μόθον ̓Ινδῶν
<nonn. d. 13.426> νόσφι Διωνύσοιο: καὶ ὅρκιον ὤμοσε Νίκην
<nonn. d. 13.427> ̓Ινδῴην χθόνα πᾶσαν ἑῷ δορὶ μοῦνος ὀλέσσαι.
<nonn. d. 13.428> καὶ θρασὺς υἱὸς ̓́Αρηος ἑὴν Πίμπλειαν ἐάσας
<nonn. d. 13.429> Βιστονίης Οἴαγρος ἐκώμασεν ἀστὸς ἀρούρης,
<nonn. d. 13.430> ̓Ορφέα καλλείψας ἐπὶ γούνασι Καλλιοπείης
<nonn. d. 13.431> νήπιον ἀρτιχύτῳ μεμελημένον εἰσέτι μαζῷ.
<nonn. d. 13.432> Κυπριάδας δὲ φάλαγγας ἐκόσμεε Λίτρος ἀγήνωρ
<nonn. d. 13.433> εὐχαίτης τε Λάπηθος: ἐθωρήσσοντο δὲ πολλοί,
<nonn. d. 13.434> οἵ τ' ἔλαχον Σφήκειαν, ἁλίκτυπον ἄντυγα νήσου.
<nonn. d. 13.435> Κύπρον ἐυπτερύγων θεοδέγμονα νῆσον ̓Ερώτων,
<nonn. d. 13.436> Κύπριδος αὐτογόνοιο φερώνυμον, ἧς ποτε Κύπρου
<nonn. d. 13.437> ἄκρα περιγράψας βυθίῃ γλωχῖνι τριαίνης
<nonn. d. 13.438> ἰσοφυῆ δελφῖνι τύπον τορνώσατο Νηρεύς—
<nonn. d. 13.439> ὁππότε γὰρ γονόεσσα κατάρρυτος ἄρσενι λύθρῳ
<nonn. d. 13.440> Οὐρανίη μόρφωσε λεχώιον ἀφρὸν ἐέρση
<nonn. d. 13.441> καὶ Παφίην ὤδινε, Κεραστίδος εἰς χθόνα Κύπρου
<nonn. d. 13.442> ἔμφρονα θυμὸν ἔχων ὑπὲρ οἴδματος ἔτρεχε δελφίς,
<nonn. d. 13.443> ἑζομένην λοφίῃσιν ἐλαφρίζων ̓Αφροδίτην—,
<nonn. d. 13.444> οἵ τ' ἔχον ̔Υλάταο πέδον καὶ ἐδέθλια Σηστοῦ
<nonn. d. 13.445> καὶ Τάμασον καὶ Τέμβρον ̓Ερυθραίην τε πολίχνην
<nonn. d. 13.446> καὶ τέμενος βαθύδενδρον ὀρεσσαύλοιο Πανάκρου:
<nonn. d. 13.447> ἐκ δὲ Σόλων κεκόρυστο πολὺς στρατός, ἐκ δὲ Λαπήθου,
<nonn. d. 13.448> ὕστερον ἣν ἐκάλεσσαν ὁμώνυμον ἡγεμονῆος,
<nonn. d. 13.449> ὃς τότε λαὸν ἄγειρεν, ἐν εὐθύρσῳ δὲ κυδοιμῷ
<nonn. d. 13.450> κάτθανε καὶ κτερέιστο καὶ οὔνομα λεῖπε πολίταις.
<nonn. d. 13.451> οἵ τε πόλιν Κινύρειαν ἐπώνυμον εἰσέτι πέτρην
<nonn. d. 13.452> ἀρχεγόνου Κινύραο, καὶ Οὐρανίης πέδον ἕδρης
<nonn. d. 13.453> αἰθερίου κενεῶνος ἐπώνυμον, ὅττι πολίτας
<nonn. d. 13.454> ἔτρεφεν ἀστράπτοντας ἐπουρανίων τύπον ἄστρων,
<nonn. d. 13.455> οἵ τ' εἶχον Κραπάσειαν, ἁλιστεφὲς οὖδας ἀρούρης,
<nonn. d. 13.456> καὶ Πάφον, ἁβροκόμων στεφανηφόρον ὅρμον ̓Ερώτων,
<nonn. d. 13.457> ἐξ ὑδάτων ἐπίβαθρον ἀνερχομένης ̓Αφροδίτης,
<nonn. d. 13.458> ἧχι θαλασσογόνου Παφίης νυμφήιον ὕδωρ,
<nonn. d. 13.459> Σέτραχος ἱμερόεις, ὅθι πολλάκις εἷμα λαβοῦσα
<nonn. d. 13.460> Κύπρις ἀνεχλαίνωσε λελουμένον υἱέα Μύρρης,
<nonn. d. 13.461> καὶ πόλιν ἀρχεγόνου ποτὲ Περσέος, ᾧ ποτε Τεῦκρος,
<nonn. d. 13.462> καλλείψας Σαλαμῖνα χολωομένου Τελαμῶνος,
<nonn. d. 13.463> ὁπλοτέρην πύργωσεν ἀειδομένην Σαλαμῖνα.
<nonn. d. 13.464> Λυδῶν δ' ἁβρὸς ὅμιλος ἐπέρρεεν, οἵ τ' ἔχον ἄμφω,
<nonn. d. 13.465> Κῖμψον ἐυψήφιδα καὶ ὀφρυόεσσαν ̓Ιτώνην,
<nonn. d. 13.466> οἵ τε Τορήβιον εὐρύ, καὶ οἵ πλούτοιο τιθήνας
<nonn. d. 13.467> Σάρδιας; εὐώδινας, ὁμήλικας ἠριγενείης,
<nonn. d. 13.468> καὶ χθόνα Βακχείην σταφυληκόμον, ἧχι τεκούσῃ
<nonn. d. 13.469> ἀμπελόεις Διόνυσος ἔχων δέπας ἔμπλεον οἴνου
<nonn. d. 13.470> ̔Ρείῃ πρῶτα κέρασσε, πόλιν δ' ὀνόμηνε Κεράσσας,
<nonn. d. 13.471> καὶ σκοπιὰς ̓Οάνοιο, καὶ οἳ ῥόον ἔλλαχον ̔́Ερμου
<nonn. d. 13.472> ὑδατόεν τε Μέταλλον, ὅπῃ Πακτώλιον ἰλὺν
<nonn. d. 13.473> ξανθὸς ἀποπτύων ἀμαρύσσεται ὄλβος ἐέρσης:
<nonn. d. 13.474> καὶ Στατάλων κεκόρυστο πολὺς στρατός, ἧχι Τυφωεὺς
<nonn. d. 13.475> θερμὸν ἀναβλύζων πυριθαλπέος ἄσθμα κεραυνοῦ
<nonn. d. 13.476> ἔφλεγε γείτονα χῶρον, ἀελλήεντι δὲ καπνῷ
<nonn. d. 13.477> αἰθομένου Τυφῶνος ἐτεφρώθησαν ἐρίπναι,
<nonn. d. 13.478> γυιοβόρῳ σπινθῆρι μαραινομένων κεφαλάων:
<nonn. d. 13.479> ἀλλὰ Διὸς Λυδοῖο θυώδεα νηὸν ἐάσας
<nonn. d. 13.480> ἀρητὴρ ἀσίδηρος ἐμάρνατο κέντορι μύθῳ,
<nonn. d. 13.481> μύθῳ ἀκοντιστῆρι, καὶ οὐ τμητῆρι σιδήρῳ,
<nonn. d. 13.482> γλώσσῃ ἐρητύων πειθήνιον υἱὸν ἀρούρης,
<nonn. d. 13.483> ἔγχος ἔχων στόμα θοῦρον, ἔπος ξίφος, ἀσπίδα φωνήν,
<nonn. d. 13.484> τοῦτο θεοκλήτῳ προχέων ἔπος ἀνθερεῶνι:
<nonn. d. 13.485> “στῆθι, τάλαν”: φλογόεις δὲ Γίγας ὑπὸ μύστιδι τέχνῃ
<nonn. d. 13.486> ἀρραγέος μύθοιο σοφῷ στηρίζετο δεσμῷ
<nonn. d. 13.487> ἀνέρα δειμαίνων κεκορυθμένον ἔμφρονι λόγχῃ,
<nonn. d. 13.488> γυιοπέδην ἀσίδηρον ἔχων ποινήτορι μύθῳ:
<nonn. d. 13.489> οὐδὲ τόσον τρομέεσκεν ὀιστευτῆρα κεραυνοῦ
<nonn. d. 13.490> αἰνογίγας πολύπηχυς, ὅσον ῥηξήνορα μύστην
<nonn. d. 13.491> γλώσσῃ ὀιστεύοντα λάλον βέλος, εἶξε δὲ κάμνων
<nonn. d. 13.492> ἕλκεα φωνήεντα πεπαρμένος ὀξέι μύθῳ:
<nonn. d. 13.493> καὶ πυρὸς ἕλκος ἔχων, τετορημένος ἔγχεϊ θερμῷ,
<nonn. d. 13.494> ἄλλῳ θερμοτέρῳ νοερῷ πυρὶ κάμνε Τυφωεύς,
<nonn. d. 13.495> καὶ στατὸν ἀστυφέλικτον ἐνερρίζωσεν ἀνάγκῃ
<nonn. d. 13.496> ταρσὸν ἐχιδνήεντα πεπηγότα μητέρι Γαίῃ,
<nonn. d. 13.497> οὐτηθεὶς ἀχάρακτον ἀναιμάκτῳ δέμας αἰχμῇ.
<nonn. d. 13.498> ἀλλὰ τὰ μὲν προτέροισιν ἐν ἀνδράσιν ἤγαγεν αἰών.
<nonn. d. 13.499> τοὺς δὲ λίγα κροτέοντας ὑπ' εὐρύθμῳ χθόνα ταρσῷ
<nonn. d. 13.500> καὶ Στάβιος καὶ Στάμνος ἐπὶ κλόνον ὥπλισαν ̓Ινδῶν:
<nonn. d. 13.501> καὶ στρατὸν ὀρχηστῆρα περισκαίροντα δοκεύων
<nonn. d. 13.502> τοῖον ἔπος λέξειας, ὅτι πρόμος ἡγεμονεύει
<nonn. d. 13.503> εἰς χορόν, οὐκ ἐπὶ δῆριν, ἐνόπλιον ἄνδρα κομίζων:
<nonn. d. 13.504> τοῖσι γὰρ ἐρχομένοισιν ἀνακρούουσα χορείην
<nonn. d. 13.505> Μυγδονὶς ἐγρεκύδοιμος ἐπὶ κλόνον ἔβρεμε φόρμιγξ,
<nonn. d. 13.506> ἀντὶ χοροῦ πέμπουσα μόθου λαοσσόον ἠχώ:
<nonn. d. 13.507> καὶ πολέμων σάλπιγγες ἔσαν σύριγγες ̓Ερώτων,
<nonn. d. 13.508> καὶ δίδυμοι Βερέκυντες ὁμόζυγες ἔκλαγον αὐλοί,
<nonn. d. 13.509> καὶ κτύπον ἀμφιπλῆγα βαρυσμαράγων ἀπὸ χειρῶν
<nonn. d. 13.510> χαλκείοις πατάγοισιν ἐμυκήσαντο βοεῖαι.
<nonn. d. 13.511> καὶ Φρύγες ἐστρατόωντο παρ' ἐγρεμόθων στίχα Λυδῶν,
<nonn. d. 13.512> οἵ τ' ἔλαχον Βούδειαν, ἀειδομένην τε πολίχνην
<nonn. d. 13.513> δενδροκόμον Τεμένειαν, ἐύσκιον ἄλσος ἀρούρης,
<nonn. d. 13.514> οἳ Δρεσίην ἐνέμοντο καὶ ̓́Οβριμον, ὅς τε ῥεέθροις
<nonn. d. 13.515> Μαιάνδρου σκολιοῖσιν ἑὸν παραβάλλεται ὕδωρ,
<nonn. d. 13.516> καὶ δάπεδον Δοίαντος ἐπώνυμον, οἵ τε Κελαινὰς
<nonn. d. 13.517> χρυσορόφους ἐνέμοντο καὶ εἰκαστήρια Γοργοῦς:
<nonn. d. 13.518> τοῖσι συνεστρατόωντο καὶ οἳ λάχον ἄστεα ναίειν
<nonn. d. 13.519> γείτονα Σαγγαρίου, καὶ ̓Ελέσπιδος ἕδρανα γαίης.
<nonn. d. 13.520> τῶν πρόμος ἡγεμόνευε, λιπὼν ὀφιώδεα Δίρκην,
<nonn. d. 13.521> Πρίασος, ̓Αονίης μετανάστιος ἀστὸς ἀρούρης:
<nonn. d. 13.522> ὁππότε γὰρ Φρυγίης πέδον ἔκλυσεν ὑέτιος Ζεύς,
<nonn. d. 13.523> ὀμβρηροῖς πελάγεσσι χέων ὑψίδρομον ὕδωρ,
<nonn. d. 13.524> καὶ δρύες ἐκρύφθησαν, ἀκανθοφόροις τ' ἐνὶ βήσσαις
<nonn. d. 13.525> διψαλέαι ποταμηδὸν ἐκυμαίνοντο κολῶναι,
<nonn. d. 13.526> ἰκμαλέον τότε δῶμα λιπὼν κεκαλυμμένον ὄμβρῳ
<nonn. d. 13.527> καὶ ῥόον ἠερόφοιτον, ἀκοντιστῆρα μελάθρων,
<nonn. d. 13.528> Πρίασος ̓Αονίης μετανέσσατο κόλπον ἀρούρης,
<nonn. d. 13.529> Ζηνὸς ἀλυσκάζων θανατηφόρον ὄμβριον ὕδωρ:
<nonn. d. 13.530> αἰεὶ δ' ἀλλοδαποῖσι παρ' ἀνδράσι δάκρυα λείβων
<nonn. d. 13.531> μνώετο Σαγγαρίοιο καὶ ἠθάδα δίζετο πηγήν,
<nonn. d. 13.532> ̓Αονίου ποταμοῖο πιὼν ἀλλότριον ὕδωρ:
<nonn. d. 13.533> ὀψὲ δὲ δύσνιφον οἶδμα καὶ ὑδατόεσσαν ἀνάγκην
<nonn. d. 13.534> Ζεὺς ὕπατος πρήυνε, καὶ ἐκ Σιπύλοιο καρήνων
<nonn. d. 13.535> κλυζομένης Φρυγίης παλινάγρετον ἤλασεν ὕδωρ:
<nonn. d. 13.536> καὶ ῥόον ἐννοσίγαιος ὅλον μετέθηκε τριαίνῃ
<nonn. d. 13.537> εἰς βυθίους κευθμῶνας ἀτεκμάρτοιο θαλάσσης,
<nonn. d. 13.538> καὶ νιφετοῦ κελάδοντος ἐγυμνώθησαν ἐρίπναι:
<nonn. d. 13.539> καὶ τότε Βοιωτοῖο παλίνδρομος οὖδας ἐάσας
<nonn. d. 13.540> Πρίασος ὑστερόμητις ἑὴν ὑπεδύσατο πάτρην,
<nonn. d. 13.541> καὶ γενέτην βαρύγουνον ἀπήμονι πήχεος ὁλκῷ
<nonn. d. 13.542> νόστιμος ἀγκὰς ἔμαρψεν, ὃν εὐσεβέων χάριν ἔργων
<nonn. d. 13.543> Ζεὺς μέγας ὀμβρήεντος ἀνεζώγρησεν ὀλέθρου,
<nonn. d. 13.544> Βρόμβιον ὃν καλέουσιν: ἀπὸ Φρυγίοιο δὲ κόλπου
<nonn. d. 13.545> Πρίασον αὐχήεντες ἐκυκλώσαντο μαχηταί.
<nonn. d. 13.546> ̓Αστερίου δ' ἀπάνευθε ἑοῦ γενέταο μολόντος
<nonn. d. 13.547> ἀρτιθαλὴς Μίλητος ὁμόστολος ἵκετο Βάκχῳ
<nonn. d. 13.548> Καῦνον ἔχων συνάεθλον ἀδελφεόν, ὃς τότε Καρῶν
<nonn. d. 13.549> λαὸν ἄγων ἔτι κοῦρος ἐδύσατο φύλοπιν ̓Ινδῶν:
<nonn. d. 13.550> οὔ πω γὰρ δυσέρωτα δολοπλόκον ἔπλεκε μολπὴν
<nonn. d. 13.551> γνωτῆς οἶστρον ἔχων ἀδαήμονος, οὐδὲ καὶ αὐτὴν
<nonn. d. 13.552> ἀντιτύπου φιλότητος ὁμοζήλων ἐπὶ λέκτρων
<nonn. d. 13.553> Ζηνὶ συναπτομένην ἐμελίζετο σύγγονον ̔́Ηρην
<nonn. d. 13.554> Λάτμιον ἀμφὶ βόαυλον ἀκοιμήτοιο νομῆος,
<nonn. d. 13.555> ὀλβίζων ὑπ' ἔρωτι μεμηλότα γείτονι πέτρῃ
<nonn. d. 13.556> νυμφίον ̓Ενδυμίωνα ποθοβλήτοιο Ζελήνης:
<nonn. d. 13.557> ἀλλ' ἔτι Βυβλίς ἔην φιλοπάρθενος, ἀλλ' ἔτι θήρην
<nonn. d. 13.558> Καῦνος ὁμογνήτων ἐδιδάσκετο νῆις ἐρώτων:
<nonn. d. 13.559> οὔ πω δ', ἁβροκόμοιο κασιγνήτοιο φυγόντος,
<nonn. d. 13.560> δάκρυσιν ὀμβρηθεῖσα δέμας μορφώσατο κούρη,
<nonn. d. 13.561> καὶ ῥόον ὑδατόεντα γοήμονος ἔβλυε πηγῆς.
<nonn. d. 13.562> τῷ δ' ἅμα θαρσήεντες ἐπερρώοντο μαχηταί,
<nonn. d. 13.563> οἳ Μυκάλην ἐνέμοντο, καὶ οἳ λάχον ἀγκύλον ὕδωρ
<nonn. d. 13.564> εἰς χθόνα δυομένοιο παλιννόστου ποταμοῖο,
<nonn. d. 13.565> Μαιάνδρου σκολιοῖο, διερπύζοντος ἐναύλων.
<nonn. d. 13.566> Τόσσαι μὲν στίχες ἦλθον: ὁμοζήλῳ δὲ πορείῃ
<nonn. d. 13.567> λαῶν ἀγρομένων Κυβεληίδες ἔκτυπον αὐλαί,
<nonn. d. 13.568> Μυγδονίης δὲ πόληος ἐκυκλώθησαν ἀγυιαί.
<nonn. d. 14.1> ̔Ρείη δ' ὠκυπέδιλος, ὀρεσσαύλῳ παρὰ φάτνῃ
<nonn. d. 14.2> αὐχένα λαχνήεντα περισφίγξασα λεόντων,
<nonn. d. 14.3> σύνδρομον ᾐώρησεν ὑπηνέμιον σφυρὸν αὔραις
<nonn. d. 14.4> ἠερίους κενεῶνας ἐρετμώσασα πεδίλῳ:
<nonn. d. 14.5> θεσπεσίας δὲ φάλαγγας ἀολλίζουσα Λυαίῳ
<nonn. d. 14.6> ὡς πτερὸν ἠὲ νόημα διέστιχεν ἕδρανα κόσμου
<nonn. d. 14.7> εἰς Νότον, εἰς Βορέην, εἰς ̔́Εσπερον, εἰς κλίσιν ̓Ηοῦς:
<nonn. d. 14.8> καὶ δρυσὶ καὶ ποταμοῖσι μίαν ξυνώσατο φωνὴν
<nonn. d. 14.9> Νηιάδας καλέουσα καὶ ̔Αδρυάδας στίχας ὕλης.
<nonn. d. 14.10> δαιμονίη δ' ἀίουσα γονὴ Κυβεληίδος ἠχοῦς,
<nonn. d. 14.11> πάντοθεν ἠγερέθοντο. καὶ ὑψόθεν εἰς χθόνα Λυδῶν
<nonn. d. 14.12> ἀπλανὲς ἴχνος ἄγουσα μετάρσιος ἵκετο ̔Ρείη:
<nonn. d. 14.13> καὶ νυχίην παλίνορσος ἐκούφισε μύστιδα πεύκην
<nonn. d. 14.14> Μυγδόνι θερμαίνουσα τὸ δεύτερον ἠέρα πυρσῷ.
<nonn. d. 14.15> ἀλλὰ μετὰ βροτέην προμάχων ἡρωίδα φύτλην
<nonn. d. 14.16> καὶ στρατιὴν ζαθέην με διδάξατε, Φοιβάδες αὖραι.
<nonn. d. 14.17> πρῶτα μὲν ἐκ Λήμνοιο πυριγλώχινος ἐρίπνης
<nonn. d. 14.18> φήμη ἀελλήεσσα Σάμου παρὰ μύστιδι πεύκῃ
<nonn. d. 14.19> υἱέας ̔Ηφαίστοιο δύω θώρηξε Καβείρους,
<nonn. d. 14.20> οὔνομα μητρὸς ἔχοντας ὁμόγνιον, οὓς πάρος ἄμφω
<nonn. d. 14.21> οὐρανίῳ χαλκῆι τέκε Θρήισσα Καβειρώ:
<nonn. d. 14.22> ̓́Αλκων Εὐρυμέδων τε, δαήμονες ἐσχαρεῶνος.
<nonn. d. 14.23> καὶ βλοσυροὶ Κρήτηθεν ἀολλίζοντο μαχηταὶ
<nonn. d. 14.24> δάκτυλοι ̓Ιδαῖοι, κραναῆς ναετῆρες ἐρίπνης,
<nonn. d. 14.25> Γηγενέες Κορύβαντες ὁμήλυδες, ὧν ποτε ̔Ρείῃ
<nonn. d. 14.26> ἐκ χθονὸς αὐτοτέλεστος ἀνεβλάστησε γενέθλη:
<nonn. d. 14.27> οἳ βρέφος ἀρτιλόχευτον ἀεξιτόκῳ παρὰ πέτρῃ
<nonn. d. 14.28> Ζῆνα φερεσσακέεσσιν ἐμιτρώσαντο χορείαις,
<nonn. d. 14.29> κῶμον ἀνακρούοντες ὀρίκτυπον ἠπεροπῆα,
<nonn. d. 14.30> ἠέρα βακχεύοντες: ἀρασσομένοιο δὲ χαλκοῦ
<nonn. d. 14.31> ἀγχινεφὴς Κρονίοισιν ἐπέβρεμεν οὔασιν ἠχὼ
<nonn. d. 14.32> κουροσύνην Κρονίωνος ὑποκλέπτουσα βοείαις:
<nonn. d. 14.33> καὶ πρόμος ἡγεμόνευε χοροπλεκέων Κορυβάντων
<nonn. d. 14.34> Πύρριχος ̓Ιδαῖός τε σακέσπαλος, οἷς ἅμα βαίνων
<nonn. d. 14.35> Κνώσσιος αἰόλα φῦλα παρώνυμος ὥπλισε Κύρβας.
<nonn. d. 14.36> καὶ φθονεροὶ Τελχῖνες ἐπήλυδες εἰς μόθον ̓Ινδῶν
<nonn. d. 14.37> ἐκ βυθίου κενεῶνος ἀολλίζοντο θαλάσσης:
<nonn. d. 14.38> καὶ δολιχῇ παλάμῃ δονέων περιμήκετον αἰχμὴν
<nonn. d. 14.39> ἦλθε Λύκος, κάμῃ Σκέλμις ἐφέσπετο Δαμναμενῆι
<nonn. d. 14.40> πάτριον ἰθύνων Ποσιδήιον ἅρμα θαλάσσης,
<nonn. d. 14.41> Τληπολέμου μετὰ γαῖαν ἁλιπλανέες μετανάσται,
<nonn. d. 14.42> δαίμονες ὑγρονόμοι μανιώδεες, οὓς πάρος αὐτοὶ
<nonn. d. 14.43> πατρῴης ἀέκοντας ἀποτμήξαντες ἀρούρης
<nonn. d. 14.44> Θρῖναξ σὺν Μακαρῆι καὶ ἀγλαὸς ἤλασεν Αὔγης,
<nonn. d. 14.45> υἱέες ̓Ηελίοιο: διωκόμενοι δὲ τιθήνης
<nonn. d. 14.46> χερσὶ βαρυζήλοισιν ἀρυόμενοι Στυγὸς ὕδωρ
<nonn. d. 14.47> ἄσπορον εὐκάρποιο ̔Ρόδου ποίησαν ἀλωήν,
<nonn. d. 14.48> ὕδασι Ταρταρίοισι περιρραίνοντες ἀρούρας.
<nonn. d. 14.49> τοῖς ἔπι Κενταύρων διφυὴς πρηεῖα γενέθλη:
<nonn. d. 14.50> ἵππιον εἶδος ἔχοντι Φόλῳ συνομάρτεε Χείρων
<nonn. d. 14.51> ἀλλοφυής, ἀδάμαστος, ἔχων ἀχάλινον ὑπήνην.
<nonn. d. 14.52> Κυκλώπων δὲ φάλαγγες ἐπέρρεον: ὧν ἐνὶ χάρμῃ
<nonn. d. 14.53> χερσὶν ἀθωρήκτοισιν ἀκοντίζοντο κολῶναι
<nonn. d. 14.54> ἔγχεα πετρήεντα, καὶ ἀσπίδες ἦσαν ἐρίπναι,
<nonn. d. 14.55> καὶ σκοπιὴ λοφόεσσα χαραδραίη πέλε πήληξ,
<nonn. d. 14.56> καὶ Σικελοὶ σπινθῆρες ἔσαν φλογόεντες ὀιστοί:
<nonn. d. 14.57> καὶ σέλας αἰθύσσοντες ἐθήμονος ἐσχαρεῶνος
<nonn. d. 14.58> πυρσοφόροις παλάμῃσιν ἐθωρήσσοντο μαχηταί,
<nonn. d. 14.59> Βρόντης τε Στερόπης τε καὶ Εὐρύαλος καὶ ̓Ελατρεὺς
<nonn. d. 14.60> ̓́Αργης τε Τράχιός τε καὶ αὐχήεις ̔Αλιμήδης.
<nonn. d. 14.61> ἀλλὰ τόσος καὶ τοῖος ἐλείπετο μοῦνος ̓Ενυοῦς
<nonn. d. 14.62> ἀγχινεφὴς Πολύφημος, ἀπόσπορος ἐννοσιγαίου,
<nonn. d. 14.63> ὅττί μιν ὑγροκέλευθος ἐρήτυεν αὐτόθι μίμνειν
<nonn. d. 14.64> ἄλλος ̓́Ερως πολέμοιο φιλαίτερος: εἰσορόων γὰρ
<nonn. d. 14.65> ἡμιφανῆ Γαλάτειαν ἐπέκτυπε γείτονι πόντῳ,
<nonn. d. 14.66> νυμφιδίῃ σύριγγι χέων φιλοπάρθενον ἠχώ.
<nonn. d. 14.67> καὶ σκοπέλων ναετῆρες ἀπ' αὐτορόφοιο μελάθρου,
<nonn. d. 14.68> οὔνομα Πανὸς ἔχοντες, ἐρημονόμου γενετῆρος,
<nonn. d. 14.69> Πᾶνες ἐθωρήχθησαν ὁμήλυδες, ὧν ἐπὶ μορφῇ
<nonn. d. 14.70> ἀνδρομέῃ κεκέραστο δασύτριχος αἰγὸς ὀπωπή:
<nonn. d. 14.71> καὶ νόθον εἶδος ἔχοντες ἐυκραίροιο καρήνου
<nonn. d. 14.72> δώδεκα Πᾶνες ἔσαν κεραελκέες, ἀρχεγόνου δὲ
<nonn. d. 14.73> Πανὸς ἑνὸς γεγάασιν ὀρεσσαύλοιο τοκῆος.
<nonn. d. 14.74> τὸν μὲν ἐφημίξαντο Κελαινέα μάρτυρι μορφῇ,
<nonn. d. 14.75> τὸν δὲ φυῆς ̓Αργεννὸν ὁμώνυμον: Αἰγικόρῳ δὲ
<nonn. d. 14.76> ἅρμενον οὔνομα θῆκαν, ἐπεὶ νομίῃ παρὰ ποίμνῃ
<nonn. d. 14.77> αἰγείων κεκόρητο περιθλίβων γάλα μαζῶν:
<nonn. d. 14.78> ἄλλος δ' ̓Ηυγένειος ἀκούετο θεσπέσιος Πὰν
<nonn. d. 14.79> ἀμφιλαφῆ πλοκάμοισιν ἔχων λειμῶνα γενείου:
<nonn. d. 14.80> καὶ νομίῳ κεκόρυστο σὺν ̓Ωμηστῆρι Δαφοινεύς:
<nonn. d. 14.81> καὶ Φόβος ὡμάρτησε δασυκνήμιδι Φιλάμνῳ:
<nonn. d. 14.82> Ξάνθῳ Γλαῦκος ἵκανεν ὁμόστολος: ἀντιτύποις γὰρ
<nonn. d. 14.83> Γλαῦκος ἑοῖς μελέεσσιν ὁμόχροος ἔσκε θαλάσσῃ
<nonn. d. 14.84> γλαυκιόων, καὶ Ξάνθος ἔχων ξανθόχροα χαίτην
<nonn. d. 14.85> οὔνομα τοῖον ἔδεκτο κερασφόρος ἀστὸς ἐρίπνης:
<nonn. d. 14.86> καὶ θρασὺς ̓́Αργος ἵκανε φέρων χιονώδεα χαίτην.
<nonn. d. 14.87> τοῖσιν ἔσαν δύο Πᾶνες ὁμήλυδες, οὓς τέκεν ̔Ερμῆς
<nonn. d. 14.88> κεκριμένῃ φιλότητι μιγεὶς διδυμάοσι Νύμφαις:
<nonn. d. 14.89> τὸν μὲν ὀρεστιάδος Σώσης μετανεύμενος εὐνὴν
<nonn. d. 14.90> μαντιπόλου σπέρμηνε θεηγόρον ἔμπλεον ὀμφῆς,
<nonn. d. 14.91> ̓Αγρέα θηροφόνῳ μελέτῃ πεπυκασμένον ἄγρης:
<nonn. d. 14.92> τὸν δὲ νομαῖς ὀίων Νόμιον φίλον, ὁππότε Νύμφης
<nonn. d. 14.93> δέμνιον ἀγραύλοιο διέστιχε Πηνελοπείης,
<nonn. d. 14.94> ποιμενίῃ σύριγγι μεμηλότα. τοῖς ἅμα Φόρβας
<nonn. d. 14.95> ὠμηστὴς ἀκόρητος ὁμόστολον εἶχε πορείην.
<nonn. d. 14.96> καὶ παλάμην νάρθηκι γέρων Σειληνὸς ἐρείσας
<nonn. d. 14.97> δισσοφυὴς κεκόρυστο κερασφόρος υἱὸς ἀρούρης,
<nonn. d. 14.98> τρισσοὺς παῖδας ἄγων θιασώδεας: εἰς ἐνοπὴν γὰρ
<nonn. d. 14.99> ̓Αστραῖος κεκόρυστο, Μάρων κίεν, ἕσπετο Ληνεύς,
<nonn. d. 14.100> χεῖρας ἐλαφρίζοντες ὀριπλανέος γενετῆρος
<nonn. d. 14.101> γηροκόμοις ῥοπάλοισι: λιποσθενέων δὲ γερόντων
<nonn. d. 14.102> νωχελὲς ἀμπελόεντι δέμας κουφίζετο βάκτρῳ,
<nonn. d. 14.103> ὧν μάλα πουλυέτηρος ἔην χρόνος, ὧν ἄπο θερμὴ
<nonn. d. 14.104> πουλυγάμων Σατύρων διφυὴς ἀνέτελλε γενέθλη.
<nonn. d. 14.105> καὶ Σατύρους κερόεντας ἐκόσμεον ἡγεμονῆες
<nonn. d. 14.106> Ποιμένιος Θίασός τε καὶ ̔Υψίκερως καὶ ̓Ορέστης,
<nonn. d. 14.107> καὶ κεραῷ Φλεγραῖος ἐφωμάρτησε Ναπαίῳ:
<nonn. d. 14.108> ἦλθε Γέμων, κεκόρυστο Λύκων θρασύς: ἀκροπότῃ δὲ
<nonn. d. 14.109> πετραίῳ γελόωντι φιλέψιος ἕσπετο Φηρεύς,
<nonn. d. 14.110> καὶ Λάμις οὐρεσίφοιτος ὁμόστολον εἶχε πορείην
<nonn. d. 14.111> Ληνοβίῳ, καὶ Σκιρτὸς ἐκώμασε σύνδρομος Οἴστρῳ,
<nonn. d. 14.112> σὺν δὲ Φερεσπόνδῳ Λύκος ἤιεν, ἠχέτα κῆρυξ,
<nonn. d. 14.113> καὶ Πρόνομος πραπίδεσσι κεκασμένος, οὓς τέκεν ̔Ερμῆς
<nonn. d. 14.114> ἰφθίμην κρυφίοισιν ὑποζεύξας ὑμεναίοις,
<nonn. d. 14.115> τήν ποτε Δῶρος ἔτικτε, Διὸς βλάστημα γενέθλης,
<nonn. d. 14.116> ῥίζα γονῆς ̔́Ελληνος, ἀπ' ἀρχεγόνοιο δὲ Δώρου
<nonn. d. 14.117> Δωρίδος ἐβλάστησεν ̓Αχαικὸν αἷμα γενέθλης:
<nonn. d. 14.118> τοῖσι γέρας καὶ σκῆπτρον ἐπέτρεπεν Εἰραφιώτης
<nonn. d. 14.119> οὐρανίου κήρυκος ἀεξινόοιο τοκῆος.
<nonn. d. 14.120> αἰεὶ μὲν μεθύουσα φιλακρήτοισι κυπέλλοις
<nonn. d. 14.121> πᾶσα γονὴ Σατύρων θρασυκάρδιος, ἐν δὲ κυδοιμῷ
<nonn. d. 14.122> μοῦνον ἀπειλητῆρες ἀεὶ φεύγοντες ̓Ενυώ,
<nonn. d. 14.123> νόσφι μόθοιο λέοντες, ἐνὶ πτολέμοις δὲ λαγωοί,
<nonn. d. 14.124> ἴδμονες ὀρχηστῆρες, ἐπιστάμενοι πλέον ἄλλων
<nonn. d. 14.125> οἰνοδόκου μέθυ λαρὸν ἀπὸ κρητῆρος ἀφύσσειν:
<nonn. d. 14.126> τῶν ὀλίγοι γεγάασι μαχήμονες, οὓς θρασὺς ̓́Αρης
<nonn. d. 14.127> παντοίην ἐδίδαξε μεληδόνα δηιοτῆτος,
<nonn. d. 14.128> κοσμῆσαι δὲ φάλαγγα: κορυσσομένου δὲ Λυαίου
<nonn. d. 14.129> οἱ μὲν ἀδεψήτοισι δέμας κρύψαντο Βοείαις,
<nonn. d. 14.130> οἱ δὲ δοραῖς λασίῃσιν ἐκαρτύνοντο λεόντων,
<nonn. d. 14.131> ἄλλοι πορδαλίων βλοσυρὰς δύσαντο καλύπτρας,
<nonn. d. 14.132> οἱ δὲ τανυπτόρθοισιν ἐθωρήσσοντο κορύμβοις,
<nonn. d. 14.133> οἱ δὲ τανυκραίρων ἐλάφων ἀντίρροπον ἄστρων
<nonn. d. 14.134> ποικίλον ἐν στέρνοισιν ἀνεζώννυντο χιτῶνα:
<nonn. d. 14.135> τοῖς μὲν ἐπὶ κροτάφοις διδυμάονες ἀμφὶ μετώπῳ
<nonn. d. 14.136> ὀξυτενεῖς γλωχῖνες ἐμηκύνοντο κεραίης,
<nonn. d. 14.137> ψεδνὴ δ' ὀκριόεντι καρήατι φύετο χαίτη
<nonn. d. 14.138> ἀκροφανὴς σκολιοῖσιν ἐπ' ὄμμασιν, οὔατα δ' ἄμφω
<nonn. d. 14.139> νισσομένων πτερόεντες ἀνερρίπιζον ἀῆται
<nonn. d. 14.140> ἰθυτενῆ, λασίοισιν ἐπικτυπέοντα γενείοις
<nonn. d. 14.141> ἐκταδόν, ἱππείη δὲ τιταινομένη διὰ νώτου
<nonn. d. 14.142> ὄρθιος ἀμφιέλικτος ἀπ' ἰξύος ἔρρεεν οὐρή.
<nonn. d. 14.143> ̓Αλλοφυὴς δ' ἑτέρη Κενταυριὰς ἵκετο φύτλη,
<nonn. d. 14.144> Φηρῶν εὐκεράων λάσιον γένος, οἷς πόρεν ̔́Ηρη
<nonn. d. 14.145> ἀνδροφυὲς δέμας ἄλλο κερασφόρον: ὑγρογόνων γὰρ
<nonn. d. 14.146> Νηιάδων ποτὲ παῖδες ἔσαν βροτοειδέι μορφῇ,
<nonn. d. 14.147> ἃς ̔Υάδας καλέουσι, Λάμου ποταμηίδα φύτλην,
<nonn. d. 14.148> καὶ Διὸς εὐώδινα τιθηνήσαντο γενέθλην,
<nonn. d. 14.149> Βάκχον ἔτι πνείοντα πολυρραφέος τοκετοῖο,
<nonn. d. 14.150> παιδοκόμοι ῥυτῆρες ἀθηήτου Διονύσου,
<nonn. d. 14.151> οὐ ξένον εἶδος ἔχοντες: ἐνὶ σκοτίῳ δὲ μελάθρῳ
<nonn. d. 14.152> πολλάκι πηχύναντο κεκυφότι κοῦρον ἀγοστῷ,
<nonn. d. 14.153> αἰθέρα παππάζοντα, Διὸς πατρώιον ἕδρην,
<nonn. d. 14.154> εἰσέτι κουρίζοντα, σοφὸν βρέφος. ἀρτιτόκῳ δὲ
<nonn. d. 14.155> πῇ μὲ ἔην ἐρίφῳ πανομοίιος, ἔνδοθι μάνδρης
<nonn. d. 14.156> κρυπτόμενος, δολιχῇ δὲ δέμας πυκνώσατο χαίτῃ
<nonn. d. 14.157> ἀλλοφανής, δολίων δὲ χέων βληχηθμὸν ὀδόντων
<nonn. d. 14.158> ἴχνεσιν αἰγείοισι νόθην μιμήσατο χηλήν:
<nonn. d. 14.159> πῇ δὲ γυναικείην φορέων ψευδήμονα μορφὴν
<nonn. d. 14.160> μιμηλὴ κροκόπεπλος ἐν εἵμασι φαίνετο κούρη
<nonn. d. 14.161> ἀρτιθαλής, φθονερῆς δὲ παραπλάζων νόον ̔́Ηρης
<nonn. d. 14.162> χείλεσιν ἀντιτύποισιν ἀνήρυγε θῆλυν ἰωήν,
<nonn. d. 14.163> καὶ πλοκάμοις εὔοδμον ἐπεσφήκωσε καλύπτρην
<nonn. d. 14.164> θήλεα πέπλα φέρων πολυδαίδαλα: μεσσατίῳ δὲ
<nonn. d. 14.165> στήθεϊ δεσμὸν ἔβαλλε καὶ ὄρθιον ἄντυγα μαζοῦ ...
<nonn. d. 14.166> παρθενίῳ ζωστῆρι, καὶ οἷά περ ἅμμα κορείης
<nonn. d. 14.167> πορφυρέην λαγόνεσσι συνήρμοσε κυκλάδα μίτρην.
<nonn. d. 14.168> καὶ δόλος ἦν ἀνόνητος, ἐπεὶ μάθεν ὑψόθεν ̔́Ηρη
<nonn. d. 14.169> πάντοθι δινεύουσα πανόψιον ὄμμα προσώπου,
<nonn. d. 14.170> μορφὴν ἀλλοπρόσαλλον ὀπιπεύουσα Λυαίου:
<nonn. d. 14.171> καὶ Βρομίου φυλάκεσσιν ἐχώσατο: δεξαμένη δὲ
<nonn. d. 14.172> Θεσσαλίδος δολόεντα παρ' ̓Αχλύος ἄνθεα ποίης
<nonn. d. 14.173> ὕπνον θελγομένων φυλάκων ἐπέχευε καρήνῳ,
<nonn. d. 14.174> μάγγανα φαρμακόεντα κατασταλάουσα κομάων:
<nonn. d. 14.175> καὶ μάγον ἁβρὸν ἄλειφα περιχρίσασα προσώπῳ
<nonn. d. 14.176> ἀνδρομέης ἤμειψε παλαίτερον εἶδος ὀπωπῆς:
<nonn. d. 14.177> τοῖσι μὲν οὐατόεσσα φυῆς ἰνδάλλετο μορφή,
<nonn. d. 14.178> ἱππείη δ' ἀνέτελλε δι' ἰξύος ὄρθιος οὐρὴ
<nonn. d. 14.179> ἰσχία μαστίζουσα δασυστέρνοιο φορῆος,
<nonn. d. 14.180> καὶ βοέη βλάστησε κατὰ κροτάφοιο κεραίη,
<nonn. d. 14.181> ὄμματα δ' εὐρύνοντο τανυκραίροιο μετώπου,
<nonn. d. 14.182> καὶ σκολιαὶ πλοκαμῖδες ἀνηέξηντο καρήνων,
<nonn. d. 14.183> γναθμοὶ δ' ἀργιόδοντες ἐμηκύνοντο γενείων,
<nonn. d. 14.184> ξείνη δ' αὐτοτέλεστος ἀπ' ἰξύος εἰς πόδας ἄκρους
<nonn. d. 14.185> ἀμφιλαφὴς λασίοιο κατ' αὐχένος ἔρρεε χαίτη.
<nonn. d. 14.186> δώδεκα δὲ ξύμπαντας ἐκόσμεον ἡγεμονῆες,
<nonn. d. 14.187> Σπαργεύς τε Γληνεύς τε χοροίτυπος, ἀλλοφυὴς δὲ
<nonn. d. 14.188> σύνδρομος Εὐρυβίῳ σταφυληκόμος ἵκετο Κητεύς,
<nonn. d. 14.189> καὶ ̔Ριφόνῳ Πετραῖος ὁμάρτεεν, ἀκροπότης δὲ
<nonn. d. 14.190> Αἴσακος ̓Ορθάων τε συνέστιχον, οἷς μίαν ἄμφω
<nonn. d. 14.191> ̓Αμφίθεμις καὶ Φαῦνος ἐποιήσαντο πορείην,
<nonn. d. 14.192> εὐκεράῳ δὲ Φάνητι συνέμπορος ἦλθε Νομείων.
<nonn. d. 14.193> Κενταύρων δ' ἑτέρη διφυὴς κεκόρυστο γενέθλη,
<nonn. d. 14.194> Κυπριάς, ὁππότε Κύπρις ἐπέτρεχεν εἴκελον αὔραις
<nonn. d. 14.195> ἴχνιον ἱμείροντος ἀλυσκάζουσα τοκῆος,
<nonn. d. 14.196> μὴ γενέτην ἀθέμιστον ἐσαθρήσειεν ἀκοίτην,
<nonn. d. 14.197> Ζεὺς δὲ πατὴρ ὑπόειξε γάμων ἄψαυστον ἐάσας
<nonn. d. 14.198> ὠκυτέρην ἀκίχητον ἀναινομένην ̓Αφροδίτην:
<nonn. d. 14.199> ἀντὶ δὲ Κυπριδίων λεχέων ἔσπειρεν ἀρούρῃ
<nonn. d. 14.200> παιδογόνων προχέων φιλοτήσιον ὄμβρον ἀρότρων:
<nonn. d. 14.201> γαῖα δὲ δεξαμένη γαμίην Κρονίωνος ἐέρσην
<nonn. d. 14.202> ἀλλοφυῆ κερόεσσαν ἀνηκόντιζε γενέθλην.
<nonn. d. 14.203> τοῖσι κορυσσομένοισι συνέδραμον εἰν ἑνὶ Βάκχαι,
<nonn. d. 14.204> αἱ μὲν Μῃονίης ἀπὸ ῥωγάδος, αἱ δὲ κολώνης
<nonn. d. 14.205> ἠλιβάτων ἤιξαν ὑπὲρ Σιπύλοιο καρήνων.
<nonn. d. 14.206> νύμφαι δ' ἑλκεχίτωνες ̓Ορειάδες ἄρσενι θυμῷ
<nonn. d. 14.207> λυσσάδες ἐρρώοντο σὺν εὐθύρσοισι μαχηταῖς,
<nonn. d. 14.208> αἵ τε παλιννόστων ἐτέων πολυδινέι νύσσῃ
<nonn. d. 14.209> μηκεδανὸν ζώεσκον ἐπὶ χρόνον, αἱ μὲν ἐρίπναις
<nonn. d. 14.210> γείτονες οἰονόμων ἐπιμηλίδες, αἱ δὲ λιποῦσαι
<nonn. d. 14.211> ἄλσεα δενδρήεντα καὶ ἀγριάδος ῥάχιν ὕλης,
<nonn. d. 14.212> συμφυέες Μελίαι δρυὸς ἥλικος: αἳ τότε πᾶσαι
<nonn. d. 14.213> εἰς μόθον ἠπείγοντο συνήλυδες, αἱ μὲν ἑλοῦσαι
<nonn. d. 14.214> τύμπανα χαλκεόνωτα, Κυβηλίδος ὄργανα ̔Ρείης,
<nonn. d. 14.215> αἱ δὲ κατηρεφέες πλοκάμους ἑλικώδεϊ κισσῷ,
<nonn. d. 14.216> ἄλλαι ἐμιτρώθησαν ἐχιδναίοισι κορύμβοις:
<nonn. d. 14.217> χειρὶ δὲ θύρσον ἄειρον ἀκαχμένον, αἷς τότε Λυδαὶ
<nonn. d. 14.218> μαινάδες ὡμάρτησαν ἀταρβέες εἰς μόθον ̓Ινδῶν:
<nonn. d. 14.219> ὧν τότε Βασσαρίδες θιασώδεες ἴδμονι τέχνῃ
<nonn. d. 14.220> κρείσσονες ἠπείγοντο Διωνύσοιο τιθῆναι,
<nonn. d. 14.221> αἴγλη Καλλιχόρη τε καὶ Εὐπετάλη καὶ ̓Ιώνη
<nonn. d. 14.222> καὶ Καλύκη γελόωσα Βρύουσά τε, σύννομος ̔́Ωραις,
<nonn. d. 14.223> Σειλήνη τε ̔Ρόδη τε καὶ ̓Ωκυνόη καὶ ̓Ερευθὼ
<nonn. d. 14.224> ̓Ακρήτη τε Μέθη τε, καὶ ἕσπετο σύννομος ̔́Αρπῃ
<nonn. d. 14.225> Οἰνάνθη ῥοδόεσσα καὶ ἀργυρόπεζα Λυκάστη,
<nonn. d. 14.226> Στησιχόρη Προθόη τε: φιλομμειδὴς δὲ γεραιὴ
<nonn. d. 14.227> οἰνοβαρὴς Τρυγίη πυμάτη κεκόρυστο καὶ αὐτή.
<nonn. d. 14.228> κεκριμένον μὲν ἕκαστος ἑὸν στρατὸν ἤγαγε Βάκχῳ,
<nonn. d. 14.229> πάντων δ' ἡγεμόνευε πυρίβρομος Εἰραφιώτης
<nonn. d. 14.230> ἀστράπτων ἀρίδηλος: ἐς ὑσμίνην δὲ χορεύων
<nonn. d. 14.231> οὐ σάκος, οὐ δόρυ θοῦρον ἐκούφισεν, οὐ ξίφος ὤμῳ,
<nonn. d. 14.232> οὐ κυνέην ἐπέθηκεν ἀκερσικόμοισιν ἐθείραις,
<nonn. d. 14.233> χάλκεον ἀρραγέος κεφαλῆς σκέπας, ἀλλὰ καρήνου
<nonn. d. 14.234> ἄπλοκον ἐσφήκωσε δρακοντείῳ τρίχα δεσμῷ,
<nonn. d. 14.235> κράασι κυκλώσας βλοσυρὸν στέφος: ἀντὶ δὲ τυκτῆς
<nonn. d. 14.236> δαιδαλέης κνημῖδος ἕως ἐπιγουνίδος ἄκρης
<nonn. d. 14.237> ἄργυφα πορφυρέοις ἐπεθήκατο ταρσὰ κοθόρνοις,
<nonn. d. 14.238> νεβρίδα λαχνήεσσαν ἐπὶ στέρνοιο καθάψας,
<nonn. d. 14.239> στικτὸν ἔχων θώρηκα, τύπον κεχαραγμένον ἄστρων:
<nonn. d. 14.246> καὶ χρυσέην λαγόνεσσι περίτροχον ἥρμοσε μίτρην.
<nonn. d. 14.240> λαιῇ μὲν κέρας εἶχε βεβυσμένον ἡδέος οἴνου,
<nonn. d. 14.241> χρύσεον εὐποίητον, ἀπ' οἰνοχύτου δὲ κεραίης
<nonn. d. 14.242> ὄρθιος οἰνοπότοιο κατέρρεεν ὁλκὸς ἐέρσης:
<nonn. d. 14.243> χειρὶ δὲ κέντορα θύρσον, ἐελμένον οἴνοπι κισσῷ,
<nonn. d. 14.244> δεξιτερῇ κούφιζεν, ἐπ' ἀκροτάτῳ δὲ κορύμβῳ
<nonn. d. 14.245> χαλκοβαρὴς πετάλοισι κατάσκιος ἦεν ἀκωκή.
<nonn. d. 14.247> ἀλλ' ὅτε δὴ Διόνυσος ἔσω Κορυβαντίδος αὐλῆς
<nonn. d. 14.248> χρύσεον εὐποίητον ἐδύσατο κόσμον ̓Ενυοῦς,
<nonn. d. 14.249> εὔδια καλλείψας χοροτερπέος ἔνδια ̔Ρείης
<nonn. d. 14.250> Μῃονίην παράμειβεν: ὀρεσσιπόλοις δ' ἅμα Βάκχαις
<nonn. d. 14.251> δαίμονι βοτρυόεντι συνεσσεύοντο μαχηταί:
<nonn. d. 14.252> οἱ μὲν ἐυτροχάλοιο κυβερνητῆρες ἀπήνης
<nonn. d. 14.253> φυταλιῆς κομίσαντο νέης μοσχεύματα Βάκχου:
<nonn. d. 14.254> πολλαὶ δ' ἡμιόνων στίχες ἤιον, ἀμφὶ δὲ νώτῳ
<nonn. d. 14.255> νέκταρος ἀμπελόεντος ἐκούφισαν ἀμφιφορῆας:
<nonn. d. 14.256> καὶ βραδέων ἐπέθηκαν ὄνων τετληότι νώτῳ
<nonn. d. 14.257> ῥήγεα φοινικόεντα καὶ αἰόλα δέρματα νεβρῶν:
<nonn. d. 14.258> ἄλλοι δ' οἰνοποτῆρες ἅμα χρυσέοισι κυπέλλοις
<nonn. d. 14.259> ἀργυρέους κρητῆρας ἀγίνεον, ὅπλα τραπέζης:
<nonn. d. 14.260> καὶ χαροπῆς Κορύβαντες ἐποίπνυον ἀγχόθι φάτνης
<nonn. d. 14.261> αὐχένα πορδαλίων ζυγίῳ δήσαντες ἱμάντι,
<nonn. d. 14.262> κισσοδέτοις δὲ λέοντας ἐπιστώσαντο λεπάδνοις
<nonn. d. 14.263> χεῖλος ἐπισφίγξαντες ἀπειλητῆρι χαλινῷ.
<nonn. d. 14.264> καὶ λασίην Κένταυρος ἔχων φρίσσουσαν ὑπήνην
<nonn. d. 14.265> εἰς ζυγὸν αὐτοκέλευστος ἑκούσιον αὐχένα τείνας ...
<nonn. d. 14.266> καὶ Σατύρων πολὺ μᾶλλον ἔχων πόθον ἡδέος οἴνου
<nonn. d. 14.267> ἡμιτελὴς χρεμέτιζεν ἀνὴρ κεκερασμένος ἵππῳ,
<nonn. d. 14.268> ἱέμενος Διόνυσον ἑοῖς ὤμοισιν ἀείρειν.
<nonn. d. 14.269> καὶ θεὸς εὐόρπηκος ἐφήμενος ἄντυγι δίφρου
<nonn. d. 14.270> Σαγγαρίου παρὰ χεῦμα, περὶ Φρύγα κόλπον ἀρούρης,
<nonn. d. 14.271> λαϊνέης Νιόβης παρεμέτρεε πενθάδα πέτρην:
<nonn. d. 14.272> καὶ λίθος ̓Ινδὸν ὅμιλον ἐριδμαίνοντα Λυαίῳ
<nonn. d. 14.273> δακρυόεις ὁρόων βροτέην πάλιν ἴαχε φωνήν:
<nonn. d. 14.274> “Μὴ μόθον ἐντύνητε θεημάχον, ἄφρονες ̓Ινδοί,
<nonn. d. 14.275> παιδὶ Διός, μὴ Βάκχος ἀπειλείοντας ̓Ενυὼ
<nonn. d. 14.276> λαϊνέους τελέσειε καὶ ὑμέας, ὥς περ ̓Απόλλων,
<nonn. d. 14.277> μυρομένους τύπον ἶσον ἐμῇ πετρώδεϊ μορφῇ,
<nonn. d. 14.278> μὴ ποταμοῦ παρὰ χεῦμα φερώνυμον ̓Ινδὸν ̓Ορόντην
<nonn. d. 14.279> γαμβρὸν ἐσαθρήσητε δεδουπότα Δηριαδῆος.
<nonn. d. 14.280> ̔Ρείη χωομένη δύναται πλέον ἰοχεαίρης:
<nonn. d. 14.281> Φοίβου φεύγετε Βάκχον ἀδελφεόν: αἰδέομαι γὰρ
<nonn. d. 14.282> ̓Ινδῶν κτεινομένων ἀλλότρια δάκρυα λείβει.”
<nonn. d. 14.283> τοῖα λίθον βοόωντα πάλιν σφρηγίσσατο σιγή.
<nonn. d. 14.284> καὶ θεὸς ἀμπελόεις φρυγίης μετὰ πέζαν ἐρίπνης
<nonn. d. 14.285> ̓Ασκανίης ἐπέβαινεν. ὁμηγερέες δὲ πολῖται
<nonn. d. 14.286> πάντες, ὅσοις ̓Ιόβακχος ἑὴν ὤρεξεν ὀπώρην,
<nonn. d. 14.287> καὶ τελετὰς ἐδέχοντο καὶ ἠσπάζοντο χορείας,
<nonn. d. 14.288> αὐχένα δοχμώσαντες ἀνικήτῳ Διονύσῳ,
<nonn. d. 14.289> εἰρήνης ἐθέλοντες ἀναιμάκτοιο γαλήνην:
<nonn. d. 14.290> Βάκχων τοῖος ἔην κερόεις στρατός, οἷς ἅμα Βάκχαι
<nonn. d. 14.291> εἰς μόθον ὡπλίζοντο. φιλαγρύπνῳ δὲ Λυαίῳ
<nonn. d. 14.292> πάννυχος ἀστερόεντα πυρίτροχον ὁλκὸν ὑφαίνων
<nonn. d. 14.293> οὐρανὸς ἐβρόντησεν, ἐπεὶ τότε μάρτυρι πυρσῷ
<nonn. d. 14.294> νίκης ̓Ινδοφόνοιο τέλος μαντεύσατο ̔Ρείη.
<nonn. d. 14.295> εἰς ἐνοπὴν δ' ἠῷος ἔβη θεὸς ὕβριν ἐλαύνων
<nonn. d. 14.296> ἀνδρῶν κυανέων, ἵνα δούλιον αὐχένα Λυδῶν
<nonn. d. 14.297> καὶ Φρυγίης ναετῆρα καὶ ̓Ασκανίης πολιήτην
<nonn. d. 14.298> κοιρανίης δασπλῆτος ἀποζεύξειε λεπάδνων.
<nonn. d. 14.299> τοῖς τότε Βάκχος ἔπεμπε δύω κήρυκας ̓Ενυοῦς
<nonn. d. 14.300> ἀγγελίην ἐνέπειν, ἢ φευγέμεν ἢ πολεμίζειν:
<nonn. d. 14.301> καί σφισι νισσομένοισι συνέστιχεν αἰγίβοτος Πάν,
<nonn. d. 14.302> στῆθος ὅλον σκιόωντα φέρων πώγωνα κομήτην.
<nonn. d. 14.303> ̔́Ηρη δ' ὠκυπέδιλος, ἐειδομένη δέμας ̓Ινδῷ,
<nonn. d. 14.304> οὐλοκόμῳ Μελανῆι μὴ οἴνοπα θύρσον ἀείρειν
<nonn. d. 14.305> ̓Αστράεντα κέλευε, δορυσσόον ὄρχαμον ἀνδρῶν,
<nonn. d. 14.306> μηδὲ φιλακρήτων Σατύρων ἀλάλαγμα γεραίρειν,
<nonn. d. 14.307> ἀλλὰ μάχην ἄσπονδον ἀναστῆσαι Διονύσῳ:
<nonn. d. 14.308> καί τινα μῦθον ἔειπε παραιφαμένη πρόμον ̓Ινδῶν:
<nonn. d. 14.309> “̔Ηδὺς ὁ δειμαίνων ἁπαλὴν στίχα θηλυτεράων.
<nonn. d. 14.310> ̓Αστράεις, πολέμιζε: κορύσσεο καὶ σύ, Κελαινεῦ,
<nonn. d. 14.311> χαλκὸν ἔχων τμητῆρα κορυμβοφόρου Διονύσου:
<nonn. d. 14.312> ἔγχεϊ δ' οὐ πέλε θύρσος ὁμοίιος. ἀλλά, Κελαινεῦ,
<nonn. d. 14.313> Δηριάδην πεφύλαξο μεμηνότα, μή σε δαμάσσῃ
<nonn. d. 14.314> οὐτιδανὴν ἀσίδηρον ἀλυσκάζοντα γυναῖκα.”
<nonn. d. 14.315> ὣς φαμένη παρέπεισε, καὶ ἠέρα δύσατο δαίμων,
<nonn. d. 14.316> μητρυιὴ κοτέουσα μενεπτολέμῳ Διονύσῳ.
<nonn. d. 14.317> καὶ βρομίου κήρυκες ἀπήλυθον: ἀγχιφανὴς δὲ
<nonn. d. 14.318> ̓Αστράεις ὑπέροπλος, ἔχων ἄστοργον ἀπειλήν,
<nonn. d. 14.319> μαίνετο βουκεράους Σατύρους καὶ Πᾶνα διώκων,
<nonn. d. 14.320> μειλιχίου κήρυκας ἀτιμάζων Διονύσου.
<nonn. d. 14.321> οἱ δὲ παλιννόστοιο ποδὸς δειδήμονι ταρσῷ
<nonn. d. 14.322> φύξιον ἴχνος ἔκαμψαν ἐγερσιμόθῳ Διονύσῳ.
<nonn. d. 14.323> καὶ στρατὸν ὥπλισε Βάκχος ἐς ἀντιπόρων στίχας ̓Ινδῶν.
<nonn. d. 14.324> οὐδὲ λάθε ζοφόεντα Κελαινέα θῆλυς ̓Ενυώ,
<nonn. d. 14.325> ἀλλὰ θορὼν ἀκίχητος ὅλον στρατὸν ὥπλισεν ̓Ινδῶν:
<nonn. d. 14.326> καὶ θρασὺς ̓Αστράεις, μενεδήιον οἶστρον ἀέξων,
<nonn. d. 14.327> ̓Αστακίδος κελάδοντα περὶ ῥόον ἵστατο λίμνης,
<nonn. d. 14.328> δέγμενος ἀμπελόεντος ἐπηλυσίην Διονύσου.
<nonn. d. 14.329> ἀλλ' ὅτε δὴ διδύμης στρατιῆς ἑτερόζυγι λαῷ
<nonn. d. 14.330> ἀμφοτέρων στίχα πᾶσαν ἐκόσμεον ἡγεμονῆες,
<nonn. d. 14.331> κλαγγῇ μὲν ζοφόεντες ἐπὶ κλόνον ἤιον ̓Ινδοί,
<nonn. d. 14.332> Θρηικίοις γεράνοισιν ἐοικότες, εὖτε φυγοῦσαι
<nonn. d. 14.333> χειμερίην μάστιγα καὶ ἠερίου χύσιν ὄμβρου
<nonn. d. 14.334> Πυγμαίων ἀγεληδὸν ἐπαΐσσουσι καρήνοις
<nonn. d. 14.335> Τηθύος ἀμφὶ ῥέεθρα, καὶ ὀξυόεντι γενείῳ
<nonn. d. 14.336> οὐτιδανῆς ὀλέκουσι λιποσθενὲς αἷμα γενέθλης,
<nonn. d. 14.337> ἱπτάμεναι νεφεληδὸν ὑπὲρ κέρας ̓Ωκεανοῖο:
<nonn. d. 14.338> εἰς ἐνοπὴν δ' ἑτέρωθεν ἐβακχεύοντο μαχηταί,
<nonn. d. 14.339> ἀκλινέες θεράποντες ἐγερσιμόθου Διονύσου:
<nonn. d. 14.340> Βασσαρίδων δὲ φάλαγγες ἐπέρρεον: ἀγρομένων δὲ
<nonn. d. 14.341> ἡ μὲν ἐχιδναίῳ κεφαλὴν ἐζώσατο δεσμῷ,
<nonn. d. 14.342> ἡ δὲ διεσφήκωσε κόμην εὐώδεϊ κισσῷ,
<nonn. d. 14.343> ἄλλη χαλκοφόρῳ παλάμην ἐκορύσσετο θύρσῳ
<nonn. d. 14.344> οἰστρομανής, ἑτέρη δὲ κατ' αὐχένος ἄμμορα δεσμῶν
<nonn. d. 14.345> μηκεδανῆς μεθέηκε καθειμένα βόστρυχα χαίτης,
<nonn. d. 14.346> Μαιναλὶς ἀκρήδεμνος, ἐπ' ἀμφοτέρων δέ οἱ ὤμων
<nonn. d. 14.347> ἀπλεκέας πλοκαμῖδας ἀνερρίπιζεν ἀήτης:
<nonn. d. 14.348> ἄλλη ῥόπτρα τίνασσε συνήορα δίζυγι χαλκῷ
<nonn. d. 14.349> πλοχμοὺς εἱλικόεντας ἐπαιθύσσουσα καρήνῳ:
<nonn. d. 14.350> ἄλλη δ' ἐν παλάμῃσι, κατάσχετος ἅλματι λύσσης,
<nonn. d. 14.352> ὄρθιον ἐσμαράγησε μόθων ἀντίκτυπον ἠχώ,
<nonn. d. 14.351> χερσὶ περικροτέουσα βαρύβρομα νῶτα βοείης:
<nonn. d. 14.353> καὶ πέλεν ἔγχεα θύρσα, καλυπτομένη δὲ πετήλοις
<nonn. d. 14.354> δούρατος ἀμπελόεντος ἔην χαλκήλατος αἰχμή:
<nonn. d. 14.355> ἡ δὲ δαφοινήεντος ἐφιμείρουσα κυδοιμοῦ
<nonn. d. 14.356> ὠμοβόρων ἔζευξεν ἐπ' αὐχένι δεσμὰ δρακόντων:
<nonn. d. 14.357> ἄλλη ποικιλόνωτον ἐπὶ στέρνοιο καλύπτρην
<nonn. d. 14.358> πορδαλίων, ἑτέρη δὲ κατὰ χροὸς οἶα χιτῶνα
<nonn. d. 14.359> στικτὰ φιλοσκοπέλων ἐνεδύσατο δέρματα νεβρῶν,
<nonn. d. 14.360> δαιδαλέης ἐλάφοιο περισφίγξασα καλύπτρην:
<nonn. d. 14.361> ἄλλη σκύμνον ἔχουσα δασυστέρνοιο λεαίνης
<nonn. d. 14.362> ἀνδρομέῳ γλαγόεντι νόθῳ πιστώσατο μαζῷ:
<nonn. d. 14.363> καί τις ὄφιν τριέλικτον ἀπήμονι δήσατο κόλπῳ
<nonn. d. 14.364> ἐνδόμυχον ζωστῆρα, κεχηνότα γείτονι μηρῷ,
<nonn. d. 14.365> μείλιχα συρίζοντα, φιλακρήτοιό τε κούρης
<nonn. d. 14.366> ὑπναλέης ἄγρυπνον ὀπιπευτῆρα κορείης:
<nonn. d. 14.367> ἄλλη ταρσὰ φέρουσα κατ' οὔρεα γυμνὰ πεδίλων,
<nonn. d. 14.368> ποσσὶ βάτους πατέουσα καὶ ὀξυέθειρας ἀκάνθας,
<nonn. d. 14.369> θηγαλέῃ στατὸν ἴχνος ἐπεστήριξεν ἀχέρδῳ:
<nonn. d. 14.370> καί τις ἐπαΐξασα τανυκνήμιδι καμήλῳ
<nonn. d. 14.371> καμπύλον ἀμητῆρι διέθρισεν αὐχένα θύρσῳ,
<nonn. d. 14.372> καὶ τυφλοῖσι πόδεσσι περιπταίουσα κελεύθῳ
<nonn. d. 14.373> ἡμιφανὴς πεφόρητο, πολυγνάμπτῳ δὲ πορείῃ
<nonn. d. 14.374> φοιταλέης ἀκάρηνον ἐπείγετο σῶμα καμήλου,
<nonn. d. 14.375> καὶ σφαλερῇ πλήσσουσα βαθυνομένην χθόνα χηλῇ
<nonn. d. 14.376> ὕπτιος αὐτοκύλιστος ἐπωλίσθησε κονίῃ:
<nonn. d. 14.377> ἄλλη δ' ἴχνος ἄγουσα βοοτρόφον εἰς ῥάχιν ὕλης
<nonn. d. 14.378> ἄσχετα μαινομένοιο δορῆς ἐδράξατο ταύρου,
<nonn. d. 14.379> καὶ βλοσυροῖς ὀνύχεσσι χαρασσομένης ἀπὸ δειρῆς
<nonn. d. 14.380> ταυρείην ἀτόρητον ἀπεφλοίωσε καλύπτρην:
<nonn. d. 14.381> ἄλλη δ' ἔγκατα πάντα διήφυσεν: ἦν δὲ νοῆσαι
<nonn. d. 14.382> παρθένον ἀκρήδεμνον ἀσάμβαλον ὑψόθι πέτρης
<nonn. d. 14.383> τρηχαλέῳ πρηῶνι περισκαίρουσαν ἐρίπνης:
<nonn. d. 14.384> οὐ σκοπιὴν δ' ἔφριξε δυσέμβατον, οὐ πόδα κούρης
<nonn. d. 14.385> ὀξυπαγὴς ἀπέδιλον ὄνυξ ἐχάραξε κολώνης.
<nonn. d. 14.386> πολλὴ δ' ἔνθα καὶ ἔνθα παρ' ̓Αστακίδος στόμα λίμνης
<nonn. d. 14.387> ̓Ινδῴη δεδάικτο γονὴ Κουρῆτι σιδήρῳ.
<nonn. d. 14.388> δυσμενέων δὲ φάλαγγας ἐκυκλώσαντο μαχηταὶ
<nonn. d. 14.389> τεύχεσιν ἀντιτύποισι, φερεσσακέος δὲ χορείης
<nonn. d. 14.390> ῥυθμὸν ἐμιμήσαντο ποδῶν ἑλικώδεϊ παλμῷ:
<nonn. d. 14.391> καὶ λασίῃ παλάμῃ σκοπιὴν λοφόεσσαν ἀείρων,
<nonn. d. 14.392> οὔρεος ἄκρα κάρηνα ταμών, ἐκορύσσετο Ληνεύς,
<nonn. d. 14.393> πέμπων ὀκριόεσσαν ἐπ' ἀντιβίοισιν ἀκωκήν:
<nonn. d. 14.394> Βάκχη δ' ἀμφαλάλαζε, καὶ ἀμπελόεσσαν ἀκωκὴν
<nonn. d. 14.395> Βασσαρὶς ἠκόντιζε, μελαρρίνου δὲ γενέθλης
<nonn. d. 14.396> ἄρσενα πολλὰ κάρηνα δαΐζετο θήλεϊ θύρσῳ.
<nonn. d. 14.397> καὶ φονίῳ θρασὺν ἄνδρα διατμήγουσα κορύμβῳ
<nonn. d. 14.398> Εὐπετάλη κεκόρυστο, φιλοσταφύλῳ δὲ πετήλῳ
<nonn. d. 14.399> κέντορα κισσὸν ἔπεμπεν ἀλοιητῆρα σιδήρου:
<nonn. d. 14.400> Στησιχόρη δ' εὔβοτρυς ἐπεσκίρτησε κυδοιμῷ,
<nonn. d. 14.401> καὶ δηίων ἔσσευε γένος ῥηξήνορι ῥόμβῳ
<nonn. d. 14.402> κύμβαλα δινεύουσα βαρύβρομα δίζυγι χαλκῷ.
<nonn. d. 14.403> καὶ πολὺς ἀμφοτέροισιν ἔην μόθος: ἔβρεμε σύριγξ,
<nonn. d. 14.404> σύριγξ ἐγρεκύδοιμος, ἐπέκτυπε δ' αὐλὸς ̓Ενυοῦς,
<nonn. d. 14.405> Βασσαρίδες δ' ὀλόλυξαν: ἐγειρομένου δὲ κυδοιμοῦ
<nonn. d. 14.406> βρονταίοις πατάγοισι μέλας μυκώμενος ἀὴρ
<nonn. d. 14.407> ἐκ Διὸς ἐσσομένην Βρομίῳ μαντεύσατο νίκην.
<nonn. d. 14.408> καὶ πολὺς ἑσμὸς ἔπιπτεν: ὅλη δ' ἐρυθαίνετο λύθρῳ
<nonn. d. 14.409> ὑγρῷ διψὰς ἄρουρα, καὶ ̓Αστακίδος στόμα λίμνης
<nonn. d. 14.410> αἱμοβαφὲς κελάρυζε, φόνῳ κεκερασμένον ̓Ινδῶν.
<nonn. d. 14.411> ̓Αντιβίους δ' ᾤκτειρε θεὸς φιλοπαίγμονι θυμῷ
<nonn. d. 14.412> καὶ προχοαῖς κατέχευε μέθης γέρας, ἐκ δὲ ῥοάων
<nonn. d. 14.413> χιονέην ἤμειψε φυὴν ξανθόχροον ὕδωρ,
<nonn. d. 14.414> καὶ ποταμὸς κελάρυζε μελίρρυτα χεύματα σύρων,
<nonn. d. 14.415> καὶ προχοὰς ἐμέθυσσεν: ἀμειβομένων δὲ ῥοάων
<nonn. d. 14.416> ἔπνεον ἀρτιχύτοιο μέθης εὐώδεες αὖραι:
<nonn. d. 14.417> ὄχθαι ἐφοινίσσοντο: πιὼν δέ τις ̓Ινδὸς ἀγήνωρ
<nonn. d. 14.418> τοίην ἐκ στομάτων πολυθαμβέα ῥήξατο φωνήν:
<nonn. d. 14.419> “Ξεῖνον ἴδον καὶ ἄπιστον ἐγὼ ποτόν, οὐ γλάγος αἰγῶν
<nonn. d. 14.420> ἄργυφον οὐ πέλε τοῦτο, καὶ οὐ μέλαν οἷά περ ὕδωρ,
<nonn. d. 14.421> οὐδέ μιν οἷον ὄπωπα πολυτρήτοις ἐνὶ σίμβλοις
<nonn. d. 14.422> βουβήεσσα μέλισσα λοχεύεται ἡδέι κηρῷ:
<nonn. d. 14.423> ἀλλὰ νόον τέρπουσαν ἔχει καλλίπνοον ὀδμήν.
<nonn. d. 14.424> ἀνὴρ διψαλέος πολυθαλπέι καύματος ἀτμῷ,
<nonn. d. 14.425> βαιὸν ἑαῖς παλάμῃσιν ἀφυσσάμενος χυτὸν ὕδωρ
<nonn. d. 14.426> λαίλαπα καρχαλέης ἀποσείεται αὐτίκα δίψης:
<nonn. d. 14.427> καὶ μέλι μᾶλλον ἔχει ταχινὸν κόρον: ἆ μέγα θαῦμα,
<nonn. d. 14.428> τοῦτο πιὼν ἐθέλω πιέειν πάλιν: ἀμφότερον γὰρ
<nonn. d. 14.429> καὶ γλυκερὸν τόδε χεῦμα καὶ οὐ κόρον ἀνδράσι τίκτει.
<nonn. d. 14.430> ἥβη, κάλπιν ἄειρε καὶ ἔρχεο δεῦρο λαβοῦσα
<nonn. d. 14.431> Τρώιον οἰνοχόον, ζαθέων δρηστῆρα κυπέλλων,
<nonn. d. 14.432> ὄφρα μελιρραθάμιγγος ἀφυσσάμενος ποταμοῖο
<nonn. d. 14.433> Ζηνὸς ὅλους κρητῆρας ἀναπλήσῃ Γανυμήδης.
<nonn. d. 14.434> δεῦτε, φίλοι, γεύσασθε μελισταγέος ποταμοῖο.
<nonn. d. 14.435> ἐνθάδε παπταίνω τύπον αἰθέρος: αὐτόχυτον γὰρ
<nonn. d. 14.436> κεῖνο, τό περ καλέουσι Διὸς πόμα, νέκταρ ̓Ολύμπου
<nonn. d. 14.437> νηιάδες χθονίοισιν ἀναβλύζουσι ῥεέθροις.”
<nonn. d. 15.1> ὣς φαμένου νεφεληδὸν ἐπέρρεον αἴθοπες ̓Ινδοὶ
<nonn. d. 15.2> ἀμφὶ ῥόον ποταμοῖο μελίπνοον: ὧν ὁ μὲν αὐτῶν
<nonn. d. 15.3> ἀγχιβάτης στατὸν ἴχνος ἐπ' ἰλύι δισσὸν ἐρείσας
<nonn. d. 15.4> ἡμιφανὴς ἕστηκε, καὶ ὀμφαλὸν ὕδατι δεύων,
<nonn. d. 15.5> κυρτὸς ἔσω ποταμοῖο κεκυφότα νῶτα τιταίνων,
<nonn. d. 15.6> χερσὶ βαθυνομένῃσι μελισταγὲς ἤφυσεν ὕδωρ:
<nonn. d. 15.7> ὃς δὲ παρὰ προχοῇσι, κατάσχετος αἴθοπι δίψῃ,
<nonn. d. 15.8> πορφυρέῳ προβλῆτα γενειάδα κύματι βάπτων,
<nonn. d. 15.9> στῆθος ἐφαπλώσας ποταμηίδος ὑψόθεν ὄχθης,
<nonn. d. 15.10> οἰγομένοις στομάτεσσιν ἀνείρυσεν ἰκμάδα Βάκχου:
<nonn. d. 15.11> πρηνὴς δ' ἄλλος ἔην πελάσας στόμα γείτονι πηγῇ,
<nonn. d. 15.12> καὶ διερὰς δαπέδῳ ψαμαθώδεϊ χεῖρας ἐρείσας
<nonn. d. 15.13> χείλεσι διψαλέοισιν ἐδέχνυτο δίψιον ὕδωρ:
<nonn. d. 15.14> ἄλλοι δ' ὀστρακόεντι μέθην ἀρύοντο κυπέλλῳ,
<nonn. d. 15.15> πυθμένα κουφίζοντες ἐαγότος ἀμφιφορῆος:
<nonn. d. 15.16> καὶ πολὺς ἑσμὸς ἔπινεν ἐρευθιόωντι ῥεέθρῳ
<nonn. d. 15.17> κισσυβίῳ προχέων ποταμηίδος ὄγκον ἐέρσης,
<nonn. d. 15.18> μηλονόμων ἄγραυλον ἔχων δέπας. ἀντιβίων δὲ
<nonn. d. 15.19> οἶνον ἐρευγομένων πολυχανδέος ἀνθερεῶνος
<nonn. d. 15.20> ὄμμασι δερκομένοισιν ἐδιπλώθησαν ἐρίπναι,
<nonn. d. 15.21> καὶ βλεφάροις δοκέεσκον ἰδεῖν διδυμόζυγον ὕδωρ.
<nonn. d. 15.22> καὶ προχοὴ κελάρυζε φιλακρήτου ποταμοῖο
<nonn. d. 15.23> ξανθὸν ἀναβλύζουσα μέθης ῥόον: ἡδυπότου δὲ
<nonn. d. 15.24> οἰνάδος ἠρεύγοντο ῥοὰς εὐώδεες ὄχθαι.
<nonn. d. 15.25> δυσμενέας δ' ἐμέθυσσε χάλις ῥόος. ἔνθά τις ἀνὴρ
<nonn. d. 15.26> ̓Ινδὸς ἀμερσινόοιο μέθης δεδονημένος οἴστρῳ
<nonn. d. 15.27> εἰς ἀγέλην ἤιξε, καὶ εὐπετάλῳ παρὰ λόχμῃ
<nonn. d. 15.28> ταῦρον ἀπειλητῆρα μετήγαγε δέσμιον ἕλκων,
<nonn. d. 15.29> διχθαδίων κεράων κεχαραγμένον ἄκρον ἐρύσσας
<nonn. d. 15.30> τολμηραῖς παλάμαις, διδυμάονος οἷα κεραίης
<nonn. d. 15.31> ταυροφυῆ Διόνυσον ὑπὸ ζυγὰ δούλια σύρων:
<nonn. d. 15.32> ἄλλος ἔχων δασπλῆτα σιδηρείης γένυν ἅρπης
<nonn. d. 15.33> αἰγὸς ὀρεσσινόμοιο διέθρισεν ἀνθερεῶνα,
<nonn. d. 15.34> θηγαλέῳ δρεπάνῳ δεδαϊγμένον, οἷά τε δειρὴν
<nonn. d. 15.35> Πανὸς ἐυκραίροιο ταμὼν γαμψώνυχι χαλκῷ:
<nonn. d. 15.36> ἄλλος ἀπηλοίησε βοῶν κεραελκέα φύτλην,
<nonn. d. 15.37> οἷά περ ἀμώων Σατύρων ταυρώπιδα μορφήν,
<nonn. d. 15.38> ὃς δὲ τανυκραίρων ἐλάφων ἐδίωκε γενέθλην
<nonn. d. 15.39> στικτῆς εἰσορόων πολυδαίδαλον εἶδος ὀπωπῆς,
<nonn. d. 15.40> οἷά τε Βασσαρίδων ὀλέκων στίχα: δαιδαλέαις γὰρ
<nonn. d. 15.41> νεβρίσιν ἰσοτύποισι παρεπλάγχθησαν ὀπωπαί:
<nonn. d. 15.42> καὶ φονίαις λιβάδεσσιν ὅλον θώρηκα μιαίνων
<nonn. d. 15.43> ̓Ινδὸς ἀκοντιστῆρι μέλας ἐρυθαίνετο λύθρῳ.
<nonn. d. 15.44> καί τις ὁμοκλήσας ἐκορύσσετο γείτονι δένδρῳ
<nonn. d. 15.45> μαστίζων ἑκάτερθε, καὶ εἰαρινοῖσι δοκεύων
<nonn. d. 15.46> σειομένην ἀνέμοισι φυτῶν ἑλικώδεα χαίτην
<nonn. d. 15.47> ἁβροκόμων ὄρπηκας ἀπηλοίησε κορύμβων,
<nonn. d. 15.48> φύλλα διασχίζων λασίης δρυός, οἷα μαχαίρῃ
<nonn. d. 15.49> πλοχμὸν ἀκερσικόμοιο διατμήγων Διονύσου,
<nonn. d. 15.50> μαρνάμενος πετάλοισι καὶ οὐ Σατύροισιν ἐρίζων,
<nonn. d. 15.51> τερπωλὴν ἀνόνητον ἔχων σκιοειδέι νίκῃ.
<nonn. d. 15.52> μαίνετο δ' ἀντιβίων ἕτερος χορός: ἀντὶ δὲ λόγχης
<nonn. d. 15.53> ὃς μὲν ἑλὼν βαρύδουπον ἐπωμαδίῳ τελαμῶνι
<nonn. d. 15.54> τύμπανον ἠέρταζε, καὶ ἀμφιπλῆγι βοείῃ
<nonn. d. 15.55> δίζυγον ἐσμαράγησε μέλος χαλκόκροτον ἠχώ:
<nonn. d. 15.56> ὃς δὲ πολυτρήτοιο βοῇ δεδονημένος αὐλοῦ
<nonn. d. 15.57> ἄστατος εἱλικόεντι ποδῶν βακχεύετο παλμῷ:
<nonn. d. 15.58> καί τις ἀπειρήτοις ἐπὶ χείλεσι λωτὸν ἐρείσας
<nonn. d. 15.59> δίθροον ἁρμονίην ἐμελίζετο Μυγδόνος αὐλοῦ:
<nonn. d. 15.60> γηραλέου δὲ φυτοῖο θορὼν παρὰ γείτονι ῥίζῃ
<nonn. d. 15.61> γλαυκὸν ἐυρραθάμιγγος ἀνείρυσε θαλλὸν ἐλαίης
<nonn. d. 15.62> ὄμβρῳ ἐερσήεντι διάβροχον, οἷα πιέζων
<nonn. d. 15.63> οἰνωπῇ ῥαθάμιγγι Μαρωνίδος ἄκρον ὑπήνης.
<nonn. d. 15.64> ἄλλοι σὺν ξιφέεσσι, σὺν ἔγχεσι, σὺν τρυφαλείαις
<nonn. d. 15.65> ἄσχετα βακχευθέντες ἀμερσινόῳ φρένας οἴνῳ
<nonn. d. 15.66> ὄργια μιμήσαντο φερεσσακέων Κορυβάντων,
<nonn. d. 15.67> ἴχνια δινεύοντες ἐνόπλιον ἀμφὶ χορείην:
<nonn. d. 15.68> καὶ παλάμης ἑλικηδὸν ἀμοιβαίῃσιν ἐρωαῖς
<nonn. d. 15.69> ἀσπίδες ἐκρούοντο κυβιστητῆρι σιδήρῳ:
<nonn. d. 15.70> ἄλλος ὀπιπεύων θιασώδεος ὄργια Μούσης
<nonn. d. 15.71> μιμηλὴν Σατύροισι συνεσκίρτησε χορείην:
<nonn. d. 15.72> καί τις ἀρασσομένης ἀίων κελάδημα βοείης
<nonn. d. 15.73> μείλιχον ἦθος ἔδεκτο, φιλοσμαράγῳ δὲ μενοινῇ
<nonn. d. 15.74> ῥιγεδανὴν ἀνέμοισιν ἑὴν ἔρριψε φαρέτρην,
<nonn. d. 15.75> λύσσαν ἔχων: ἕτερος δὲ γυναιμανέων πρόμος ̓Ινδῶν
<nonn. d. 15.76> ἀπλεκέος πλοκαμῖδος ἑλὼν ὑψαύχενα Βάκχην,
<nonn. d. 15.77> παρθενικὴν ἀδάμαστον ἀτάσθαλον εἰς γάμον ἕλκων,
<nonn. d. 15.78> σφίγξεν ὑπὲρ δαπέδοιο, τανυσσάμενος δὲ κονίῃ
<nonn. d. 15.79> χερσὶν ἐρωμανέεσσιν ἀπεσφρηγίσσατο μίτρην,
<nonn. d. 15.80> ἐλπίδι μαψιδίῃ πεφορημένος: ἐξαπίνης γὰρ
<nonn. d. 15.81> ὄρθιος εἷρπε δράκων ὑποκόλπιος ἰξύι γείτων,
<nonn. d. 15.82> δυσμενέος δ' ἤιξε κατ' αὐχένος, ἀμφὶ δὲ δειρῇ
<nonn. d. 15.83> οὐραίαις ἑλίκεσσιν ἀνέπλεκε κυκλάδα μίτρην:
<nonn. d. 15.84> ταρβαλέοις δὲ πόδεσσι φυγὼν μελανόχροος ἀνὴρ
<nonn. d. 15.85> θερμὸν ἀνυμφεύτων ἀπεσείσατο κέντρον ̓Ερώτων,
<nonn. d. 15.86> αὐχένιον φορέων ὀφιώδεος ὁρμὸν ἀκάνθης.
<nonn. d. 15.87> ὄφρα μὲν οἰνωθέντες ἐν οὔρεσιν ἔτρεχον ̓Ινδοί,
<nonn. d. 15.88> τόφρα δὲ νήδυμος ̔́Υπνος ἑὸν πτερὸν οὖλον ἑλίξας
<nonn. d. 15.89> ἀκλινέων σφαλεροῖσιν ἐπέχραεν ὄμμασιν ̓Ινδῶν,
<nonn. d. 15.90> εὔνασε δ' οἰστρηθέντας ἀμετρήτῳ νόον οἴνῳ,
<nonn. d. 15.91> Πασιθέης γενετῆρι χαριζόμενος Διονύσῳ:
<nonn. d. 15.92> ὧν ὁ μὲν ὕπτιος εὗδεν ἄνω νεύοντι προσώπῳ
<nonn. d. 15.93> ὑπναλέῳ μυκτῆρι μεθυσφαλὲς ἄσθμα τιταίνων,
<nonn. d. 15.94> ὃς δὲ βαρυνομένην κεφαλὴν ἐπεθήκατο πέτρῳ,
<nonn. d. 15.95> νωθρὸς ἐυκροκάλῳ ποταμηίδι κείμενος ὄχθῃ,
<nonn. d. 15.96> ἠματίοις δ' ὀάριζε νοοπλανέεσσιν ὀνείροις
<nonn. d. 15.97> ὀρθὰ περὶ κροτάφοισι πεπηγότα δάκτυλα βάλλων:
<nonn. d. 15.98> πρηνὴς δ' ἄλλος ἔην τετανυσμένος, εἶχε δὲ δισσὴν
<nonn. d. 15.99> χεῖρα καθιεμένην ἰσοελκέα δίζυγι μηρῷ:
<nonn. d. 15.100> καί τις ἑῆς παλάμης κεφαλὴν ἐπερείσατο καρπῷ
<nonn. d. 15.101> οἶνον ἀναβλύζων: ὁ δὲ καμπύλα γυῖα συνάπτων,
<nonn. d. 15.102> ὡς ὄφις ἀμφιέλικτος, ἐκέκλιτο, λοξὸς ἰαύων.
<nonn. d. 15.103> καὶ χορὸς ἀντιβίων πεφορημένος εἰς ῥάχιν ὕλης,
<nonn. d. 15.104> ὃς μὲν ὑπὸ δρυὸς εὗδεν, ὁ δὲ πτελέης ὑπὸ θάμνῳ,
<nonn. d. 15.105> ἄλλος ἐπὶ πλευρῇσι πεσὼν ἐκλίνετο φηγῷ,
<nonn. d. 15.106> λαιὴν ὀφρυόεντι βαλὼν ἐπὶ χεῖρα μετώπῳ:
<nonn. d. 15.107> καὶ πολὺς ἑσμὸς ἴαυε λάλος νέκυς, ἠέρι πέμπων
<nonn. d. 15.108> ἀλλοίης ἀχάλινον ἀσημάντου θρόον ἠχοῦς
<nonn. d. 15.109> οἰνοβαρὴς: ἕτερος δὲ τινασσομένοιο καρήνου
<nonn. d. 15.110> γηραλέης πλατὺ νῶτον ἐπέτρεπε πυθμένι δάφνης:
<nonn. d. 15.111> τὸν δὲ βαρὺ κνώσσοντα βαθυστρώτων ἐπὶ λέκτρων
<nonn. d. 15.112> ἀκροκόμου φοίνικος ἢ εὐώδινος ἐλαίης
<nonn. d. 15.113> ῥιπίζων ἀνέμοισιν ἕλιξ ἐπεσύρισεν ὄρπηξ:
<nonn. d. 15.114> καί τις ὑπὲρ δαπέδοιο χυτῇ τετάνυστο κονίῃ,
<nonn. d. 15.115> ἄκρα ποδῶν προχοῇσι κατακλύζων ποταμοῖο:
<nonn. d. 15.116> ἄλλος ἀπειρήτοιο μέθης βακχεύετο παλμῷ,
<nonn. d. 15.117> καὶ κεφαλὴν βαρύθουσαν ἐπέτρεπε γείτονι πεύκῃ:
<nonn. d. 15.118> ἄλλου φυσιόωντος ἐσείετο νεῦρα μετώπου.
<nonn. d. 15.119> καὶ δηίους κνώσσοντας ἰδὼν γελόωντι προσώπῳ
<nonn. d. 15.120> Βάκχος ἄναξ ἀγόρευε, χέων σημάντορα φωνήν:
<nonn. d. 15.121> “̓Ινδοφόνοι θεράποντες ἀνικήτου Διονύσου,
<nonn. d. 15.122> νόσφι μόθου σφίγξαντες ἀολλέας υἱέας ̓Ινδῶν
<nonn. d. 15.123> πάντας ἀναιμάκτῳ ζωγρήσατε δηιοτῆτι:
<nonn. d. 15.124> καὶ βριαρῷ γόνυ δοῦλον ὑποκλίνας Διονύσῳ
<nonn. d. 15.125> ̓Ινδὸς ὑποδρήσσειεν ἐμῇ θιασώδει ̔Ρείῃ,
<nonn. d. 15.126> σείων οἴνοπα θύρσον, ἀπορρίψας δὲ θυέλλαις
<nonn. d. 15.127> ἀργυρέην κνημῖδα πόδας σφίγξειε κοθόρνοις,
<nonn. d. 15.128> καὶ κεφαλὴν στέψειεν ἐμῷ κισσώδεϊ δεσμῷ,
<nonn. d. 15.129> γυμνώσας πλοκαμῖδας ἀερσιλόφου τρυφαλείης,
<nonn. d. 15.130> καὶ πολέμων ἀλάλαγμα λιπὼν καὶ δούριον ἠχὼ
<nonn. d. 15.131> εὔιον ἀείσειε κορυμβοφόρῳ Διονύσῳ.”
<nonn. d. 15.132> ὣς φαμένου δρηστῆρες ἐποίπνυον: ὧν ὁ μὲν αὐτῶν
<nonn. d. 15.133> αὐχένι δυσμενέων ὀφιώδεα δεσμὸν ἑλίξας
<nonn. d. 15.134> εἷλκε δρακοντείῃ πεπεδημένον ἀνέρα σειρῇ,
<nonn. d. 15.135> ἄλλος ἑλὼν λασίης κεχαλασμένον ὁλκὸν ὑπήνης
<nonn. d. 15.136> ἄνδρα βαθυσμήριγγος ἀνείρυσεν ἀνθερεῶνος:
<nonn. d. 15.137> καί τις ἑὰς παλάμας τανύσας σκολιότριχι κόρσῃ
<nonn. d. 15.138> ἀνέρα δουρίκτητον ἀδέσμιον εἷλκεν ἐθείρης:
<nonn. d. 15.139> ἄλλος ὁμοπλέκτους παλάμας περί νῶτα καθάψας
<nonn. d. 15.140> δήιον εἱλικόεντι λύγων μιτρώσατο δεσμῷ
<nonn. d. 15.141> αὐχενίῳ: τρομερῷ δὲ Μάρων ἐλελίζετο παλμῷ
<nonn. d. 15.142> ὤμῳ γηραλέῳ βεβαρημένον ̓Ινδὸν ἀείρων:
<nonn. d. 15.143> ἄλλος ἀκοντιστῆρα λαβὼν βεβιημένον ὕπνῳ,
<nonn. d. 15.144> δεσμῷ βοτρυόεντι περίπλοκον αὐχένα σύρων,
<nonn. d. 15.145> στικτῶν πορδαλίων ὑπὲρ ἄντυγα θήκατο δίφρων:
<nonn. d. 15.146> ἄλλου κεκλιμένοιο φιλεύιος ἑσμὸς ἀλήτης
<nonn. d. 15.147> χεῖρας ὀπισθοτόνους ἀλύτῳ σφηκώσατο δεσμῷ,
<nonn. d. 15.148> καὶ λοφίης ἐπέβησεν ἀκαμπτοπόδων ἐλεφάντων:
<nonn. d. 15.149> καὶ πολὺς εὐκύκλοιο λαβὼν τελαμῶνα βοείης
<nonn. d. 15.150> ̓Ινδὸν ἐπωμαδίῳ πεπεδημένον εἶχεν ἱμάντι.
<nonn. d. 15.151> καί τις ἀερτάζουσα καλαύροπα μηλοβοτῆρος
<nonn. d. 15.152> Βασσαρίς, ἀφριόωσα λαθίφρονι κύματι λύσσης,
<nonn. d. 15.153> ̓Ινδὸν ἐρευνητῆρα βαθυπλούτοιο θαλάσσης
<nonn. d. 15.154> τολμηρῇ παλάμῃ πολυκαμπέος εἷλκεν ἐθείρης
<nonn. d. 15.155> δούλιον εἰς ζυγόδεσμον. ἐπειγομένου δὲ Λυαίου
<nonn. d. 15.156> δήιον εὐθώρηκα σιδήρεος εἶχεν ̓Ερεχθεὺς
<nonn. d. 15.157> ὤμοις ἀκλινέεσσι: μεθυσφαλέος δὲ φορῆος
<nonn. d. 15.158> θῆρα κελαινόρρινον ὀρεστιὰς ἤλασε Βάκχη,
<nonn. d. 15.159> ἰσχία μαστίζουσα δορικτήτων ἐλεφάντων:
<nonn. d. 15.160> καὶ χρυσέην ̔Υμέναιος ἀνηέρταζε βοείην
<nonn. d. 15.161> ἀνέρα συλήσας χρυσάσπιδα, γηθόσυνος δὲ
<nonn. d. 15.162> κοῦρον ἐρωμανέεσσιν ἐδέρκετο Βάκχος ὀπωπαῖς
<nonn. d. 15.163> τεύχεσιν ὑπναλέοιο καταυγάζοντα φορῆος:
<nonn. d. 15.164> καὶ νέος ἠκόντιζεν ἐν ἔντεσιν ὄλβιον αἴγλην,
<nonn. d. 15.165> ὡς Λυκίου Γλαύκοιο λαβὼν ἀμάρυσσε μαχηταῖς,
<nonn. d. 15.166> ἀφνειοῖς σακέεσσιν ἀπαστράπτων, Διομήδης.
<nonn. d. 15.167> ἄλλους δ' ἀντιβίους στρατιὴ ληίσσατο Βάκχων,
<nonn. d. 15.168> νήδυμον ὕπνον ἔχοντας ὁμόστολον ἡδέος οἴνου.
<nonn. d. 15.169> ἔνθά τις ἀγκυλότοξος, ἐρημάδι σύννομος ὕλῃ,
<nonn. d. 15.170> παρθένος ̓Αστακίδεσσιν ὁμότροφος ἤνθεε Νύμφαις
<nonn. d. 15.171> καλλιφυὴς Νίκαια, λαγωβόλος ̓́Αρτεμις ἄλλη,
<nonn. d. 15.172> ἀλλοτρίη φιλότητος, ἀπειρήτη Κυθερείης,
<nonn. d. 15.173> θῆρας ὀιστεύουσα καὶ ἰχνεύουσα κολώναις:
<nonn. d. 15.174> οὐδὲ μυχῷ θυόεντι καλύπτετο παρθενεῶνος.
<nonn. d. 15.175> καί οἱ ἐνὶ σκοπέλοισιν ἐρημονόμῳ παρὰ πέζῃ
<nonn. d. 15.176> ἠλακάτη πέλε τόξον, ἀεὶ δέ οἱ ἔνδοθι λόχμης
<nonn. d. 15.177> μηκεδανοὶ κλωστῆρες ἔσαν πτερόεντες ὀιστοί,
<nonn. d. 15.178> καὶ σταλίκων ξύλον ὀρθὸν ὀρειάδος ἱστὸς ̓Αθήνης:
<nonn. d. 15.179> καὶ καθαρῇ συνάεθλος ὁμίλεεν ἰοχεαίρῃ,
<nonn. d. 15.180> καὶ λίνον ἐν σκοπέλοισιν ἀνέπλεκεν ἠθάδος ἄγρης
<nonn. d. 15.181> νήματος ἀσκητοῖο φιλαίτερον: οὔ ποτε τόξῳ
<nonn. d. 15.182> ποικίλον εἶδος ἔχοντος ἀνάλκιδος ἥπτετο νεβροῦ,
<nonn. d. 15.183> δορκάδας οὐκ ἐδίωκε, καὶ οὐκ ἔψαυε λαγωοῦ,
<nonn. d. 15.184> ἀλλὰ περιζεύξασα δαφοινήεντι χαλινῷ
<nonn. d. 15.185> γλαυκὰ δασυστέρνων ἐπεμάστιε νῶτα λεόντων,
<nonn. d. 15.186> πολλάκι δ' ἔγχος ἄειρε καταντία λυσσάδος ἄρκτου:
<nonn. d. 15.187> μέμφετο δ' ἰοχέαιραν ἑκηβόλον, ὅττι λιποῦσα
<nonn. d. 15.188> στικτῶν πορδαλίων γενεὴν καὶ φῦλα λεόντων
<nonn. d. 15.189> οὐτιδαναῖς ἐλάφοισιν ἑὴν ἔζευξεν ἀπήνην.
<nonn. d. 15.190> οὐδὲ μύρῳ μεμέλητο, μελικρήτων δὲ κυπέλλων
<nonn. d. 15.191> ὑδατόεν προβέβουλε χαραδραίης πόμα πηγῆς
<nonn. d. 15.192> ψυχρὸν ὕδωρ προχέουσα: καὶ αὐτορόφῳ κενεῶνι
<nonn. d. 15.193> κούρης δύσβατος οἶκος ἐρημάδες ἦσαν ἐρίπναι:
<nonn. d. 15.194> πολλάκι δ' εὐκαμάτοιο μετὰ δρόμον ἠθάδος ἄγρης
<nonn. d. 15.195> πορδαλίων σχεδὸν ἧστο, μιῇ δ' ὑπὸ κοιλάδι πέτρῃ
<nonn. d. 15.196> μίμνε μεσημβρίζουσα λεχωίδος ἄγχι λεαίνης:
<nonn. d. 15.197> ἡ δὲ γαληναίῃσιν ὑπ' ὀφρύσι μειλιχίη θὴρ
<nonn. d. 15.198> ἀδρύπτοις γενύεσσι δέμας λιχμάζετο κούρης,
<nonn. d. 15.199> καὶ κινυρῆς μίμημα κυνὸς δειδήμονι λαιμῷ
<nonn. d. 15.200> ὠμοτόκου στόμα λάβρον ὑπεκνυζᾶτο λεαίνης
<nonn. d. 15.201> χείλεϊ φειδομένῳ, δοκέων δέ μιν ̓́Αρτεμιν εἶναι
<nonn. d. 15.202> εἰς πέδον ἱκεσίοιο καθελκομένοιο καρήνου
<nonn. d. 15.203> αὐχένι λαχνήεντι λέων ἐκλίνετο νύμφῃ.
<nonn. d. 15.204> καί τις ἐνὶ ξυλόχοις ὀρεσίτροφος ἤνθεε βούτης,
<nonn. d. 15.205> ἰθυτενής, περίμετρος, ὑπέρτερος ἥλικος ἥβης:
<nonn. d. 15.206> οὔνομά οἱ πέλεν ̔́Υμνος, ὃς ἀγριάδος μέσον ὕλης
<nonn. d. 15.207> ἱμερτὰς ἐνόμευε βόας παρὰ γείτονι κούρῃ:
<nonn. d. 15.208> καὶ νομίην ἐρατῇσι καλαύροπα χερσὶ τινάσσων
<nonn. d. 15.209> εἰς βαθὺν ἦλθεν ἔρωτα καὶ οὐκέτι τέρπετο ποίμνῃ,
<nonn. d. 15.210> εἴκελος ̓Αγχίσῃ ῥοδοειδέι, τοῦ ποτε Κύπρις
<nonn. d. 15.211> ἀργεννὴν ἐνόμευεν ὀρεσσινόμων στίχα ταύρων
<nonn. d. 15.212> κεστὸν ἐλαφρίζουσα βοοσσόον: ἀμφὶ δὲ λόχμην
<nonn. d. 15.213> βουκόλος ἀγρώσσουσαν ἰδὼν χιονώδεα κούρην
<nonn. d. 15.214> οὐ βοέης ἀγέλης ἐμπάζετο: φοιταλέη δὲ
<nonn. d. 15.215> εἰς ἕλος αὐτοκέλευστος ἐβόσκετο πόρτις ἐρήμη
<nonn. d. 15.216> ἀρχαίου δυσέρωτος ἀποπλαγχθεῖσα νομῆος,
<nonn. d. 15.217> καὶ δαμάλη πεφόρητο περισκαίρουσα κολώναις
<nonn. d. 15.218> ποιμένα μαστεύουσα: νέος δ' ἐπλάζετο βούτης
<nonn. d. 15.219> παρθενικῆς ὁρόων ῥοδοειδέα κύκλα προσώπου.
<nonn. d. 15.220> καὶ δολόεις ἐρέθιζεν ̓́Ερως ποθέοντα νομῆα
<nonn. d. 15.221> οἴστρῳ λαβροτέρῳ δεδονημένον: ἐν σκοπέλοις γὰρ
<nonn. d. 15.222> παρθενικῆς ἀκίχητον ἐπεσσυμένης δρόμον ἄγρης
<nonn. d. 15.223> πέπλον ὅλον κόλπωσεν ἐς ἠέρα κοῦφος ἀήτης:
<nonn. d. 15.224> καὶ χροὸς ἤνθεε κάλλος: ἐλευκαίνοντο δὲ μηροὶ
<nonn. d. 15.225> καὶ σφυρὰ φοινίσσοντο, καὶ ὡς κρίνον, ὡς ἀνεμώνη
<nonn. d. 15.226> χιονέων μελέων ῥοδόεις ἀνεφαίνετο λειμών:
<nonn. d. 15.227> καὶ νέος ἱμερόφοιτος ἔχων ἀκόρητον ὀπωπὴν
<nonn. d. 15.228> ἀσκεπέων ἐδόκευεν ἐλεύθερον ἄντυγα μηρῶν
<nonn. d. 15.229> [...]χώδεα [...
<nonn. d. 15.230> βότρυν ὀπισθοπόροιο κόμης ἐλέλιζεν ἀήτης
<nonn. d. 15.231> κουφίζων ἑκάτερθεν, ἀειρομένων δὲ κομάων
<nonn. d. 15.232> λευκοφαὴς σελάγιζε μέσος γυμνούμενος αὐχήν.
<nonn. d. 15.233> καὶ νέος οὐρεσίφοιτος ὁμάρτεε πολλάκι κούρῃ,
<nonn. d. 15.234> πῇ μὲν ἐπιψαύων σταλίκων ἢ τόξον ἀφάσσων,
<nonn. d. 15.235> πῇ δὲ ποθοβλήτοιο τιταινομένοιο βελέμνου
<nonn. d. 15.236> ἱμερτῆς ἐδόκευε ῥοδόχροα δάκτυλα κούρης:
<nonn. d. 15.237> εἴ ποτε τοξεύουσα κέρας κυκλώσατο νευρῇ,
<nonn. d. 15.238> καὶ παλάμη γυμνοῦτο, λαθὼν νέος ὄμματι λοξῷ
<nonn. d. 15.239> λευκὸν ὀιστευτῆρα βραχίονα δέρκετο κούρης,
<nonn. d. 15.240> ὄμμα παλινδίνητον ἄγων, ὀχετηγὸν ̓Ερώτων,
<nonn. d. 15.241> εἰ τόσον, ὡς Νίκαια, πέλε λευκώλενος ̔́Ηρη:
<nonn. d. 15.242> ἑσπερίην δ' ἐπὶ πέζαν ἑὴν ἐτίταινεν ὀπωπήν,
<nonn. d. 15.243> εἰ πλέον ἀργυφέη πέλε παρθένος, ἠὲ Σελήνη.
<nonn. d. 15.244> καὶ νέος, ἀμφιέπων ὑποκάρδιον ἕλκος ̓Ερώτων,
<nonn. d. 15.245> ἐγγὺς ἐὼν καὶ νόσφιν ἐὼν ἐμνώετο κούρης,
<nonn. d. 15.246> πῶς βέλος εἰς σκοπὸν εἷλκεν ὀρειάδος ἀντίον ἄρκτου,
<nonn. d. 15.247> πῶς δὲ λεοντείῃ παλάμην ἐσφίγξατο δειρῇ
<nonn. d. 15.248> δίζυγα γυρώσασα βραχίονα μάρτυρι δεσμῷ,
<nonn. d. 15.249> πῶς πάλιν ἱδρώουσα λοέσσατο χεύματι πηγῆς
<nonn. d. 15.250> ἡμιφανής, καὶ μᾶλλον ἀεὶ μιμνήσκετο πέπλου,
<nonn. d. 15.251> ὁππότε μιν δονέων καὶ ἐς ὀμφαλὸν ἄχρις ἀείρων
<nonn. d. 15.252> γυμνώσας χροὸς ἄνθος ἀνηκόντιζεν ἀήτης:
<nonn. d. 15.253> κείνου μνῆστιν ἔχων γλυκερὰς ἱκέτευεν ἀέλλας,
<nonn. d. 15.254> ὄφρα πάλιν βαθύκολπον ἀναστείλωσι χιτῶνα.
<nonn. d. 15.255> καὶ νέος ἀστήρικτος ἐυκραίρῳ παρὰ ποίμνῃ
<nonn. d. 15.256> γείτονα θηρεύουσαν ἰδὼν ὑψαύχενα κούρην
<nonn. d. 15.257> τοῖον ἀπερροίβδησεν ἔπος ζηλήμονι φωνῇ:
<nonn. d. 15.258> “Αἴθε βέλος γενόμην ἢ δίκτυον ἠὲ φαρέτρη,
<nonn. d. 15.259> αἴθε βέλος γενόμην θηροκτόνον, ὄφρά με γυμναῖς
<nonn. d. 15.260> χερσὶν ἐλαφρίσσειεν: ὀπισθοτόνοιο δὲ τόξου
<nonn. d. 15.261> εἴην νεῦρα βόεια πολὺ πλέον, ὄφρά με μαζῷ
<nonn. d. 15.262> χιονέῳ πελάσειε σαόφρονος ἔκτοθι μίτρης,
<nonn. d. 15.263> ναὶ δαμάλη, ναὶ μόσχε, σαόφρονος ἔκτοθι μίτρης.
<nonn. d. 15.264> παρθένε, κουφίζεις βέλος ὄλβιον: ὑμέτεροι δὲ
<nonn. d. 15.265> ὕμνου μηλονόμοιο μακάρτεροί εἰσιν ὀιστοί,
<nonn. d. 15.266> ὅττι τεῶν ψαύουσιν ἐρωτοτόκων παλαμάων.
<nonn. d. 15.267> σοῖς γλυκεροῖς σταλίκεσσιν ἀφωνήτοισι μεγαίρω:
<nonn. d. 15.268> οὐδὲ μόνον σταλίκων με φέρει πόθος: ἀλλὰ καὶ αὐτοῦ
<nonn. d. 15.269> ζῆλον ἔχω τόξοιο καὶ ἀπνεύστοιο φαρέτρης.
<nonn. d. 15.270> αἴθε μεσημβρίζουσα ποθοβλήτῳ παρὰ πηγῇ
<nonn. d. 15.271> γυῖα καταψύξειεν, ἴδω δ' ὑψαύχενα κούρην,
<nonn. d. 15.272> ναὶ δαμάλη, ναὶ μόσχε, δίχα φθονεροῖο χιτῶνος.
<nonn. d. 15.273> οὔ πώ μοι, Κυθέρεια, τόσην ᾤκτειρας ἀνάγκην;
<nonn. d. 15.274> Θρινακίην οὐκ οἶδα καὶ οὐ κεραελκέα ποίμνην,
<nonn. d. 15.275> οὐ βόας ̓Ηελίοιο κατ' οὔρεα ταῦτα νομεύω,
<nonn. d. 15.276> οὐ κρυφίην ἤγγειλε πατὴρ ἐμὸς ̓́Αρεος εὐνήν.
<nonn. d. 15.277> παρθένε, μή με δίωκε, καὶ εἰ βόας εἰς νομὸν ἕλκω:
<nonn. d. 15.278> οὐρανίων λεχέων ἐπιβήτορές εἰσι νομῆες:
<nonn. d. 15.279> Τιθωνὸς ῥοδόεις πέλε νυμφίος, ὃν διὰ μορφὴν
<nonn. d. 15.280> δίφρον ἐὸν στήσασα φαεσφόρος ἥρπασεν ̓Ηώς:
<nonn. d. 15.281> καὶ Διὸς οἰνοχόος πέλε βουκόλος, ὃν διὰ κάλλος
<nonn. d. 15.282> φειδομένοις ὀνύχεσσιν ἐκούφισεν ὑψιπέτης Ζεύς.
<nonn. d. 15.283> δεῦρο, βόας ποίμαινε, καὶ ὁπλοτέρην σε καλέσσω
<nonn. d. 15.284> ἄλλῳ βουκολέοντι σὺν ̓Ενδυμίωνι Σελήνην:
<nonn. d. 15.285> ῥῖπτε βέλος καὶ ψαῦε καλαύροπος, ὄφρά τις εἴπῃ:
<nonn. d. 15.286> “̔́Υμνου μηλονόμοιο βόας Κυθέρεια νομεύει.””
<nonn. d. 15.287> ὣς φάτο καὶ λιτάνευε, φίλων δ' ἐδράξατο γούνων
<nonn. d. 15.288> χερσὶ γυναιμανέεσσι, καὶ ἕσπετο, καί οἱ ἐνίψαι
<nonn. d. 15.289> ἔτρεμεν οἶστρον ̓́Ερωτος, ἑῇ δ' ὑπεμέμφετο σιγῇ.
<nonn. d. 15.290> καί ποτε θάρσος ἔχων γαμίων ὑποεργὸν ̓Ερώτων
<nonn. d. 15.291> κείμενα Νικαίης ἀνεκούφισεν ἔντεα θήρης,
<nonn. d. 15.292> καὶ δόρυ θοῦρον ἄειρε, πόθου δ' ὑπό μείζονι κέντρῳ
<nonn. d. 15.293> κούρης χωομένης γλυκερὴν ἤειρε φαρέτρην,
<nonn. d. 15.294> καὶ κύσε δίκτυα κωφὰ καὶ οὐ πνείοντας ὀιστούς,
<nonn. d. 15.295> χείλεσι τερπομένοισι μιαιφόνον ἰὸν ἐρείσας,
<nonn. d. 15.296> καὶ στέρνοις ἐπέλασσεν ἀφειδέι χειρὶ πιέζων:
<nonn. d. 15.297> καί τινα μῦθον ἔειπεν ἀδουπήτῳ τινὶ φωνῇ:
<nonn. d. 15.298> “Πρὸς Παφίης, φθέγξασθε πάλιν, δρύες, ὡς ἐπὶ Πύρρης,
<nonn. d. 15.299> ὡς ἐπὶ Δευκαλίωνος, ἐλέγξατε λυσσάδα κούρην.
<nonn. d. 15.300> δάφνη καὶ σὺ φίλη, δενδρώδεα ῥῆξον ἰωήν:
<nonn. d. 15.301> αἴθε καλὴ Νίκαια πάρος πέλε, καί κεν ̓Απόλλων
<nonn. d. 15.302> ἁβροτέρην ἐδίωκε, καὶ οὐ φυτὸν ἔπλετο Δάφνη.”
<nonn. d. 15.303> ὣς φάτο: καὶ σύριγγι σαόφρονος ἐγγύθι κούρης
<nonn. d. 15.304> μάρτυν ἑῆς ὀδύνης, γαμίην ἐμελίζετο μολπήν.
<nonn. d. 15.305> παρθενικὴ δ' ἀγόρευεν ἐπεγγελόωσα νομῆι:
<nonn. d. 15.306> “̔Ηδὺς ὁ συρίζων Παφίης μέλος ὑμέτερος Πάν:
<nonn. d. 15.307> πολλάκι μέλψεν ̓́Ερωτα καὶ οὐ πέλε νυμφίος ̓Ηχοῦς.
<nonn. d. 15.308> ἆ πόσα Δάφνις ἄειδεν ὁ βουκόλος: ἀμφὶ δὲ μολπῇ
<nonn. d. 15.309> παρθένος ἀστιβέεσσιν ἐκεύθετο μᾶλλον ἐρίπναις
<nonn. d. 15.310> ποιμενίης φεύγουσα βοῆς μέλος. ἆ πόσα Φοίβου
<nonn. d. 15.311> ἔκλυε μελπομένοιο καὶ οὐ φρένα θέλγετο Δάφνη.”
<nonn. d. 15.312> ὣς φαμένη δόρυ θοῦρον ἐδείκνυεν ἄφρονι βούτῃ.
<nonn. d. 15.313> αὐτὰρ ὁ λυσσήεντι τετυμμένος ἡδέι κέντρῳ,
<nonn. d. 15.314> μὴ νοέων, ὅτι τόσσον ἔην ἄστοργος ̓Αμαζών,
<nonn. d. 15.315> πομπὸν ἑοῦ θανάτοιο δυσίμερον ἴαχε φωνήν:
<nonn. d. 15.316> “Ναί, λίτομαι, προΐαλλε φίλον δόρυ, χιονέῃ δὲ
<nonn. d. 15.317> κτεῖνέ με σῇ παλάμῃ, καὶ τέρπομαι: οὐ σέο λόγχην,
<nonn. d. 15.318> οὐ τρομέω, φυγόδεμνε, τεὸν ξίφος, ὅττι τελευτὴν
<nonn. d. 15.319> ὀξυτάτην ὀπάσειεν, ὅπως ποτὲ πικρὸν ἀλύξω
<nonn. d. 15.320> ἔμπεδον ἕλκος ̓́Ερωτος, ὑπὸ φρένα βοσκόμενον πῦρ.
<nonn. d. 15.321> τεθναίην, ὅτι πότμος ἐπήρατος: εἰ δὲ βελέμνῳ
<nonn. d. 15.322> τοξοφόρος μετὰ Κύπριν ὀιστεύσεις με καὶ αὐτή,
<nonn. d. 15.323> πρὸς Παφίης, μὴ πέμπε κατ' αὐχένος, ἡμετέρην δὲ
<nonn. d. 15.324> σὸν βέλος εἰς φρένα πῆξον, ὅπῃ βέλος ἐστὶν ̓Ερώτων.
<nonn. d. 15.325> αὐχένι μᾶλλον ἴαλλε τεὸν δόρυ, μὴ φρένα τύψῃς:
<nonn. d. 15.326> ὠτειλῆς ἑτέρης οὐ δεύομαι. εἰ δέ σε τέρπει,
<nonn. d. 15.327> τλήσομαι ἄλλο βέλεμνον, ὅπως ἐμὲ γαῖα καλύψῃ
<nonn. d. 15.328> καὶ πυρὸς ἕλκος ἔχοντα καὶ οὐτηθέντα σιδήρῳ.
<nonn. d. 15.329> κτεῖνέ με τὸν δυσέρωτα, τεῆς μὴ φείδεο νευρῆς.
<nonn. d. 15.330> θηλύνεις δὲ σίδηρον, ὅταν ψαύσειας ὀιστῶν:
<nonn. d. 15.331> ἵσταμαι αὐτοκέλευστος ἐγὼ σκοπός, ὄμματι τερπνῷ
<nonn. d. 15.332> δάκτυλα μαρμαίροντα περὶ γλυφίδεσσι δοκεύων,
<nonn. d. 15.333> ἐκταδὸν αὖ ἐρύοντα τεὴν μελιηδέα νευρὴν
<nonn. d. 15.334> δεξιτερῷ ῥοδόεντι πελαζομένην σέο μαζῷ.
<nonn. d. 15.335> θνήσκω νεκρὸς ̓́Ερωτος ἑκούσιος ἡδέι πότμῳ:
<nonn. d. 15.336> οὐκ ἀλέγω θανάτοιο καὶ οὐ τρομέω νέφος ἰῶν,
<nonn. d. 15.337> γυμνὴν ὑμετέρην χιονώδεα χεῖρα δοκεύων
<nonn. d. 15.338> ἁπτομένην τόξοιο καὶ ἱμερόεντος ὀιστοῦ.
<nonn. d. 15.339> εἰς ἐμὲ πάντα βέλεμνα τεῆς προΐαλλε φαρέτρης,
<nonn. d. 15.340> εἰς ἐμὲ πέμπε βέλεμνα μιαιφόνα: πικρότεροι γὰρ
<nonn. d. 15.341> ἄλλοι ἐμὲ κλονέουσι πυριγλώχινες ὀιστοί.
<nonn. d. 15.342> ἢν δὲ κατακτείνῃς με τεῷ φρενοθελγέι τόξῳ,
<nonn. d. 15.343> παρθένε, μὴ φλέξειας ἐμὸν δέμας ἠθάδι πυρσῷ:
<nonn. d. 15.344> πυρκαϊῆς ἑτέρης οὐ δεύομαι: ἀλλὰ σύ, κούρη,
<nonn. d. 15.345> μοῦνον ἐμοὶ φθιμένῳ γλυκερὴν περίχευε κονίην
<nonn. d. 15.346> χειρὶ τεῇ, πυμάτην ὀλίγην χάριν, ὄφρά τις εἴπῃ:
<nonn. d. 15.347> ̔παρθένος ὡς ἐλέαιρε, τὸν ἔκτανε.̓ μηδὲ θανόντος
<nonn. d. 15.348> αὐλὸς ἐμός, μὴ πηκτὶς ἐμῷ περὶ σήματι κείσθω,
<nonn. d. 15.349> ποιμενίην μὴ βάλλε καλαύροπα, μάρτυρα τέχνης:
<nonn. d. 15.350> ἀλλὰ κατακταμένοιο τεὸν βέλος ὑψόθι τύμβου
<nonn. d. 15.351> πῆξον, ἐμῷ δυσέρωτι λελουμένον εἰσέτι λύθρῳ.
<nonn. d. 15.352> δὸς δέ μοι ὑστατίην ἑτέρην χάριν ὑψόθι τύμβου
<nonn. d. 15.353> ἄνθεα Ναρκίσσοιο ποθοβλήτοιο γενέσθω
<nonn. d. 15.354> ἢ κρόκος ἱμερόεις ἢ Μίλακος ἄνθος ̓Ερώτων,
<nonn. d. 15.355> εἰαρινὴν δὲ φύτευε μινυνθαδίην ἀνεμώνην
<nonn. d. 15.356> πᾶσιν ἀπαγγέλλουσαν ἐμὴν μινυώριον ἥβην.
<nonn. d. 15.357> εἰ δέ σε μὴ τέκε πόντος ἀμείλιχος ἠὲ κολῶναι,
<nonn. d. 15.358> βαιὸν ἐμοῖ χέε δάκρυ, τόσον μόνον, ὅσσον ἐέρσαις
<nonn. d. 15.359> ἱμερτῆς ῥοδόεντα παρηίδος ἄκρα διαίνειν,
<nonn. d. 15.360> χειρὶ δὲ σεῖο χάραξον ἔπος τόδε πενθάδι μίλτῳ:
<nonn. d. 15.361> “ἐνθάδε βουκόλος ̔́Υμνος, ὃν ἔκτανεν ἄμμορον εὐνῆς
<nonn. d. 15.362> παρθενικὴ Νίκαια καὶ ἐκτερέιξε θανόντα.””
<nonn. d. 15.363> ὣς φαμένου Νίκαια χολώετο: λυσσαλέη δὲ
<nonn. d. 15.364> λοίγιον ἰοβόλου γυμνώσατο πῶμα φαρέτρης
<nonn. d. 15.365> καὶ βέλος ἰθυκέλευθον ἀνείρυσεν, ἐκταδίη δὲ
<nonn. d. 15.366> κυρτὸν ὀπισθοτόνοιο κέρας κυκλώσατο τόξου,
<nonn. d. 15.367> ἠνεμόεν δὲ βέλεμνον ἐς ἀνθερεῶνα νομῆος
<nonn. d. 15.368> φθεγγομένου προέηκε, καὶ ἄσχετος ἰὸς ἀλήτης
<nonn. d. 15.369> μῦθον ἔτι προχέοντα μέσῳ σφρηγίσσατο δεσμῷ.
<nonn. d. 15.370> ἀλλ' οὐ νεκρὸς ἄδακρυς ἔην τότε: μεμφομένη δὲ
<nonn. d. 15.371> ἀνδροφόνον Νίκαιαν ὀρεστιὰς ἄχνυτο Νύμφη,
<nonn. d. 15.372> μυρομένη νέκυν ̔́Υμνον: ἐν εὐύδρῳ δὲ μελάθρῳ
<nonn. d. 15.373> ̔Ρυνδακὶς ὑγροφόρητος ἀσάμβαλος ἔστενε κούρη:
<nonn. d. 15.374> νηιάδες δ' ἔκλαυσαν: ὑπὲρ Σιπύλοιο δὲ γείτων
<nonn. d. 15.375> δάκρυσιν αὐτοχύτοις Νιόβης πλέον ἔστενε πέτρη.
<nonn. d. 15.376> κούρη δ' ὁπλοτάτη, γαμίων ἔτι νῆις ̓Ερώτων,
<nonn. d. 15.377> μή πω Βουκολίωνος ὁμιλήσασα χαμεύνῃ,
<nonn. d. 15.378> Νηὶς ̓Αβαρβαρέη νεμεσίζετο πολλάκι νύμφῃ:
<nonn. d. 15.379> ἀμφὶ δέ Δίνδυμον ἄκρον ὁμήλυδες ἐγγύθι λόχμης
<nonn. d. 15.380> ̓Αστακίδες μέμψαντο Κυβηλίδος ἤθεα νύμφης,
<nonn. d. 15.381> αἴλινα δ' ἐφθέγξαντο: καὶ οὐ τόσον αἴθοπι πότμῳ
<nonn. d. 15.382> ̔Ηλιάδες Φαέθοντος ἐδακρύσαντο θανόντος.
<nonn. d. 15.383> καὶ φονίης ἀδάμαστον ὀπιπεύων φρένα κούρης
<nonn. d. 15.384> τόξον ̓́Ερως ἔρριψε, καὶ ὅρκιον ὤμοσε βούτην,
<nonn. d. 15.385> παρθενικὴν ἀέκουσαν ὑποζεῦξαι Διονύσῳ.
<nonn. d. 15.386> ὄμμασι δ' ἀκλαύτοισι λεοντείων ἐπὶ δίφρων
<nonn. d. 15.387> Δινδυμὶς ἠιθέοιο δεδουπότος ἔστενε ̔Ρείη,
<nonn. d. 15.388> μήτηρ Ζηνός, ἄνασσα: καὶ ὀλλυμένου μόρον ̔́Υμνου
<nonn. d. 15.389> ἡ γάμον ἐχθαίρουσα κινύρετο παρθένος ̓Ηχώ.
<nonn. d. 15.390> καὶ δρύες ἐφθέγξαντο: “τί σοι τόσον ἤλιτε βούτης;
<nonn. d. 15.391> μή ποτέ σοι Κυθέρεια, μὴ ̓́Αρτεμις ἵλαος εἴη.”
<nonn. d. 15.392> ἔδρακε δ' ̓Αδρήστεια, μιαιφόνον ἔδρακε κούρην,
<nonn. d. 15.393> ἔδρακεν ̓Αδρήστεια νέκυν σπαίροντα σιδήρῳ,
<nonn. d. 15.394> καὶ νέκυν ἀρτιδάικτον ἐδείκνυε Κυπρογενείῃ,
<nonn. d. 15.395> μέμψατο δ' αὐτὸν ̓́Ερωτα. καὶ εὐπετάλῳ παρὰ λόχμῃ
<nonn. d. 15.396> ὕμνον ἐποικτείροντος ἐλείβετο δάκρυα ταύρου,
<nonn. d. 15.397> καὶ δάμαλις δάκρυσε, καὶ ἔστενεν ἀχνυμένη βοῦς
<nonn. d. 15.398> ποιμένος ἀσπαίροντος, ἔοικε δὲ τοῦτο βοῆσαι: “
<nonn. d. 15.399> Βούτης καλὸς ὄλωλε, καλὴ δέ μιν ἔκτανε κούρη.
<nonn. d. 15.400> παρθενικὴ ποθέοντα κατέκτανεν, ἀντὶ δὲ φίλτρων
<nonn. d. 15.401> πότμον μισθὸν ἔδωκε, ποθοβλήτου δὲ νομῆος
<nonn. d. 15.402> αἵματι χαλκὸν ἔβαψε καἰ ἔσβεσε πυρσὸν ̓Ερώτων—
<nonn. d. 15.403> Βούτης καλὸς ὄλωλε, καλὴ δέ μιν ἔκτανε κούρη—
<nonn. d. 15.404> καὶ Νύμφας ἀκάχησεν, ὀρειάδος οὐ κλύε πέτρης,
<nonn. d. 15.405> οὐ πτελέης ἤκουσε καὶ οὐκ ᾐδέσσατο πεύκην
<nonn. d. 15.406> λισσομένην: “μὴ πέμπε βέλος, μὴ κτεῖνε νομῆα.””
<nonn. d. 15.407> καὶ λύκος ἔστενεν ̔́Υμνον, ἀναιδέες ἔστενον ἄρκτοι,
<nonn. d. 15.408> καὶ βλοσυροῖς βλεφάροισι λέων ὠδύρετο βούτην:
<nonn. d. 15.409> “Βούτης καλὸς ὄλωλε, καλὴ δέ μιν ἔκτανε κούρη.
<nonn. d. 15.410> ἄλλο λέπας δίζεσθε, βόες, μαστεύσατε, ταῦροι,
<nonn. d. 15.411> ξεῖνον ὄρος: ποθέων γὰρ ἐμὸς γλυκὺς ὤλετο βούτης.”
<nonn. d. 15.412> θηλυτέρῃ παλάμῃ δεδαϊγμένος. εἰς τίνα λόχμην
<nonn. d. 15.413> ἴχνος ἄγω; σώζεσθε, νομαί, σώζεσθε, χαμεῦναι.
<nonn. d. 15.414> “Βούτης καλὸς ὄλωλε, καλὴ δέ μιν ἔκτανε κούρη.
<nonn. d. 15.415> χαίρετέ μοι, σκοπιαί τε καὶ οὔρεα, χαίρετε, πηγαί,
<nonn. d. 15.416> χαίρετε, Νηιάδες, καὶ ἐμαὶ δρύες.” ἀμφότεροι δὲ
<nonn. d. 15.417> Πὰν νόμιος καὶ Φοῖβος ἀνίαχον: “αὐλός ἀλάσθω.
<nonn. d. 15.418> πῇ Νέμεσις; πῇ Κύπρις; ἔρως, μὴ ψαῦε φαρέτρης:
<nonn. d. 15.419> σύριγξ, μηκέτι μέλπε: λιγύθροος ὤλετο βούτης.”
<nonn. d. 15.420> δειλαίου δὲ νομῆος ἀμεμφέα λύθρον ̓Ερώτων
<nonn. d. 15.421> γνωτῇ φοῖβος ἔδειξε, καὶ ἔστενεν ̓́Αρτεμις αὐτὴ
<nonn. d. 15.422> ὕμνου νεκρὸν ἔρωτα, καὶ εἰ πέλε νῆις ̓Ερώτων.
<nonn. d. 16.1> οὐδὲ φόνος νήποινος ἔην κινυροῖο νομῆος,
<nonn. d. 16.2> ἀλλὰ λαβὼν ἑὰ τόξα καὶ ἱμερόεν βέλος ἕλκων
<nonn. d. 16.3> θοῦρος ̓́Ερως ἀίδηλος ἐθωρήχθη Διονύσῳ
<nonn. d. 16.4> ἑζομένῳ παρὰ χεῖλος ἐυκροκάλου ποταμοῖο.
<nonn. d. 16.5> καὶ ταχινὴ Νίκαια, μετὰ δρόμον ἠθάδος ἄγρης
<nonn. d. 16.6> ἄσχετον ἱδρώουσα φιλοσκοπέλων ἀπὸ μόχθων,
<nonn. d. 16.7> γυμνὸν ὀρεσσιχύτοισι δέμας φαίδρυνε λοετροῖς.
<nonn. d. 16.8> οὐ μὲν ̓́Ερως δήθυνεν ἑκηβόλος: ἀμφὶ δὲ νευρῇ
<nonn. d. 16.9> ἀκροφανῆ πώγωνα βαλὼν πτερόεντος ὀιστοῦ
<nonn. d. 16.10> τόξον ἑὸν κύκλωσεν, ἐρωμανέος δὲ Λυαίου
<nonn. d. 16.11> ἐν κραδίῃ κατέπηξεν ὅλον βέλος. ἐν δὲ ῥεέθροις
<nonn. d. 16.12> νηχομένην Διόνυσος ἰδὼν γυμνόχροα κούρην
<nonn. d. 16.13> ἡδυμανῆ πυρόεντι νόον δεδόνητο βελέμνῳ.
<nonn. d. 16.14> ἤιε δ' ἔνθα καὶ ἔνθα, λαγωβόλος ὁππόθι κούρη,
<nonn. d. 16.15> πῇ μὲν ὀπιπεύων ἑλικώδεα βόστρυχα χαίτης
<nonn. d. 16.16> εἰς δρόμον ἱεμένης δεδονημένα κυκλάσιν αὔραις,
<nonn. d. 16.17> πῇ δὲ παρελκομένων πλοκάμων στίλβοντα δοκεύων
<nonn. d. 16.18> αὐχένα γυμνωθέντα, σέλας πέμποντα Σελήνης:
<nonn. d. 16.19> καὶ Σατύρων ἀμέλησε καὶ οὐκέτι τέρπετο Βάκχαις:
<nonn. d. 16.20> παπταίνων δ' ἐς ̓́Ολυμπον ἐρωτοτόκῳ φάτο φωνῇ:
<nonn. d. 16.21> “ἵξομαι, ἧχι πέλει δροσερὸς δρόμος, ἧχι φαρέτρη,
<nonn. d. 16.22> ἧχι βέλος καὶ τόξον ἐπήρατον, ἧχι καὶ αὐταὶ
<nonn. d. 16.23> παρθενικῆς ἀγάμοιο μύρου πνείουσι χαμεῦναι:
<nonn. d. 16.24> φαύσω καὶ σταλίκων καὶ δίκτυα χερσὶ πετάσσω:
<nonn. d. 16.25> ἀγρώσσω καὶ ἔγωγε καὶ ἠθάδα νεβρὸν ὀλέσσω.
<nonn. d. 16.26> εἰ δέ μοι ὡς βαρύθυμος ὀνειδίσσειεν ̓Αμαζὼν
<nonn. d. 16.27> θῆλυν ἐρευγομένη μελιηδέος ὄγκον ἀπειλῆς,
<nonn. d. 16.28> κούρης χωομένης ἐπὶ γούνασι χεῖρα πελάσσω,
<nonn. d. 16.29> ψαύων ὡς ἱκέτης ἐρατοῦ χροός, οὐ μὲν ἐλαίης
<nonn. d. 16.30> θαλλὸν ἀερτάζων, ὅτι δένδρεόν ἐστιν ̓Αθήνης
<nonn. d. 16.31> παρθενικῆς ἀγάμου καὶ ἀθελγέος, ἀντὶ δὲ πικροῦ
<nonn. d. 16.32> ἀκρεμόνος λιπόωντος ἐμῇ μελιηδέι νύμφῃ
<nonn. d. 16.33> οἴνοπα καρπὸν ἔχοντα μελιρραθάμιγγος ὀπώρης
<nonn. d. 16.34> βότρυν ἀερτάζων ἱκετήσιον. ἣν δὲ χαλέψῃ
<nonn. d. 16.35> παρθένος ἀγκυλότοξος, ἐμῷ χροῒ μὴ δόρυ πήξῃ,
<nonn. d. 16.36> μὴ βέλος αὗ ἐρύσειε μιαιφόνον, αἰδομένη δὲ
<nonn. d. 16.37> ἀκροτάτῳ πλήξειεν ἐμὸν δέμας ἡδέι τόξῳ:
<nonn. d. 16.38> πληγῆς οὐκ ἀλέγω φρενοθελγέος. ἣν δ' ἐθελήσῃ,
<nonn. d. 16.39> ἱμερταῖς παλάμῃσιν ἐμῶν δράξαιτο κομάων,
<nonn. d. 16.40> σφιγγομένης ἐρύουσα θελήμονα βόστρυχα χαίτης.
<nonn. d. 16.41> οὐ μὲν ἐρητύσω ποτὲ παρθένον, ὡς κοτέων δὲ
<nonn. d. 16.42> δεξιτερὴν σφίγγουσαν ἀφειδέι χειρὶ πιέζω
<nonn. d. 16.43> δάκτυλα φοινίσσοντα λαβὼν γαμψώνυχι δεσμῷ,
<nonn. d. 16.44> Κυπριδίου καμάτοιο παρήγορα: παρθενικὴ γὰρ
<nonn. d. 16.45> κάλλος ὅλον σύλησεν ̓Ολύμπιον. ἵλαθι, Κέρνη:
<nonn. d. 16.46> ̓Αστακὶς ἐβλάστησε νέη ῥοδοδάκτυλος ̓Ηώς,
<nonn. d. 16.47> ἄλλη ἀνηέξητο φαεσφόρος: ὁπλοτέρη γὰρ
<nonn. d. 16.48> ἔμπεδον εἶδος ἔχουσα πέλει Νίκαια Σελήνη.
<nonn. d. 16.49> ἤθελον ἱμείρων πολυδαίδαλον εἶδος ἀμεῖψαι:
<nonn. d. 16.50> εἰ μὴ ἐρητύει με σέβας πατρώιον αἰδοῦς,
<nonn. d. 16.51> καί κεν ἐγὼ Τυρίοιο δι' ὕδατος ὑγροπόρος βοῦς
<nonn. d. 16.52> ἄβροχον ἐν πελάγεσσιν ἐμὴν Νίκαιαν ἀείρων
<nonn. d. 16.53> ἔπλεον, Εὐρώπης ἅτε νυμφίος, ὡς ἀέκων δἐ
<nonn. d. 16.54> νῶτον ἐμὸν δονέεσκον, ὀρινομένης ἵνα κούρης
<nonn. d. 16.55> δεξιτερὴ πάνλευκος ἐμῆς δράξαιτο κεραίης.
<nonn. d. 16.56> ἤθελον, εἰ γενόμην πτερόεις πόσις, ὄφρα χορεύσω
<nonn. d. 16.57> κουφίζων ἀτίνακτον ὑπὲρ νώτοιο γυναῖκα,
<nonn. d. 16.58> ὡς Κρονίδης Αἴγιναν, ὅπως μετὰ λέκτρα τελέσσω
<nonn. d. 16.59> αἰετὸν ὄρνεον ἄλλο γαμοστόλον ἄστρον ̓Ερώτων.
<nonn. d. 16.60> οὐ μὲν ἐμῆς ἀλόχοιο βαλὼν γενετῆρα κεραυνῷ
<nonn. d. 16.61> νύμφῃ πατρὸς ὄλεθρον ἀτάσθαλον ἕδνον ὀπάσσω,
<nonn. d. 16.62> μὴ γλυκερὴν Νίκαιαν ἀποφθιμένοιο χαλέψω.
<nonn. d. 16.63> αἴθε πέλον νόθος ὄρνις ἐύπτ̔??̓ρος, ὅττι καὶ αὑτὴ
<nonn. d. 16.64> παρθένος ἡμετέρη φιλέει πτερόεντας ὀιστούς.
<nonn. d. 16.65> μᾶλλον ἐγὼ Δανάης ποθέων τύπον ὑγρὸν ἐρώτων
<nonn. d. 16.66> ἤθελον, εἰ χρύσειος ἐγὼ πέλον ὄμβρος ἀκοίτης,
<nonn. d. 16.67> αὐτὸς δῶρα γάμων, αὐτὸς πόσις, ὄφρα χορεύσω
<nonn. d. 16.68> ἀφνειῆς προχέων φιλοτήσιον ὄμβρον ἐέρσης:
<nonn. d. 16.69> ἔπρεπε γὰρ Νίκαιαν ἐμὴν εὐώπιδα κούρην
<nonn. d. 16.70> χρύσεον εἶδος ἔχουσαν ἔχειν χρύσειον ἀκοίτην.”
<nonn. d. 16.71> τοῖον ἐρωμανέων ἔπος ἴαχε θυιάδι φωνῇ.
<nonn. d. 16.72> καί ποτε κηώεντος ἔσω λειμῶνος ὁδεύων
<nonn. d. 16.73> ἄνθεα πάντα δόκευε τεθηλότα σύγχροα κούρης,
<nonn. d. 16.74> καί τινα μῦθον ἔειπεν ἐς ἠερόεντας ἀήτας:
<nonn. d. 16.75> “ἄρτι μόγις, Νίκαια, τεὴν ἴδον ἐνθάδε μορφήν:
<nonn. d. 16.76> μὴ σέο κάλος ἄμειψας ἐς ἄνθεα; καλλιφυῆ γὰρ
<nonn. d. 16.77> παπταίνων ῥοδεῶνα τεὰς ἐνόησα παρειάς:
<nonn. d. 16.78> ἀλλὰ τεὸν θαλέει ῥόδον ἔμπεδον: ἀμφιέπεις γὰρ
<nonn. d. 16.79> ἔμφυτον οὐ λήγουσαν ἐρευθομένην ἀνεμώνην:
<nonn. d. 16.80> εἰς κρίνον ὄμμα φέρων χιονώδεας εἶδον ἀγοστούς,
<nonn. d. 16.81> ἀθρήσας δ' ὑάκινθον ἴδον κυανόχροα χαίτην.
<nonn. d. 16.82> δέξό με θηρεύοντα συνέμπορον: ἣν δ' ἐθελήσῃς,
<nonn. d. 16.83> αὐτὸς ἐγὼ σταλίκων γλυκερὸν βάρος, αὐτὸς ἀείρω
<nonn. d. 16.84> ἐνδρομίδας καὶ τόξα καὶ ἱμερόεντας ὀιστούς,
<nonn. d. 16.85> αὐτὸς ἐγώ: Σατύρων οὐ δεύομαι: οὐ παρὰ λόχμῃ
<nonn. d. 16.86> δίκτυα Κυρήνης ἀνεκούφισεν αὐτὸς ̓Απόλλων;
<nonn. d. 16.87> τίς φθόνος, εἰ μεθέπω καὶ ἐγὼ λίνον; οὐ μογέω δὲ
<nonn. d. 16.88> αὐτὸς ἐμοῖς ὤμοισιν ἐμὴν Νίκαιαν ἀείρων.
<nonn. d. 16.89> οὐ μὲν ἐγὼ γενετῆρος ὑπέρτερος: ἐν ῥοθίοις γὰρ
<nonn. d. 16.90> Εὐρώπην ἀδίαντον ἐκούφισε ποντοπόρος βοῦς.
<nonn. d. 16.91> παρθενικὴ ῥοδόεσσα, τί σοι τόσον εὔαδεν ὕλη;
<nonn. d. 16.92> δῶν ἐρατῶν μελέων περιφείδεο, μηδ' ἐπὶ πέτραις
<nonn. d. 16.93> ἀστορέες σέο νῶτα κατατρίψωσι χαμεῦναι.
<nonn. d. 16.94> ἔσσομαι, ἢν ἐθέλῃς, θαλαμηπόλος: ὲν δὲ μελάθρῳ
<nonn. d. 16.95> αὐτὸς ἐγὼ στορέσω σέο δέμνια, τοῖσι πετάσσω
<nonn. d. 16.96> δέρματα πορδαλίων πολυδαίδαλα, τοῖς ἅμα βάλλω
<nonn. d. 16.97> φρικτὰ λεοντείης πυκινότριχα νῶτα καλύπτρης
<nonn. d. 16.98> γυμνώσας ἐμὰ γυῖα: σὺ δὲ γλυκὺν ὕπνον ἰαύεις
<nonn. d. 16.99> νεβρίσι δαιδαλέῃσι καλυπτομένη Διονύσου:
<nonn. d. 16.100> Μυγδονίης δ' ἐλάφου σκέπας ἅρμενον ὑψόθι βάλλω
<nonn. d. 16.101> γυμνώσας Σατύρους. σκυλάκων δέ σοι εἰ χρέος εἵη,
<nonn. d. 16.102> σοὶ κύνας εἰν ἑνὶ πάντας ἐμοῦ τάχα Πανὸς ἄπάσσω,
<nonn. d. 16.103> ἄξομαι ἐκ Σπάρτης ἑτέρους κύνας, οὕς ἀτιτάλλει
<nonn. d. 16.104> ἠιθέων ἐς ἔρωτας ἐμὸς Κάρνειος ̓Απόλλων,
<nonn. d. 16.105> καὶ κύνας ἀγρευτῆρας ̓Αρισταίοιο καλέσσω:
<nonn. d. 16.106> καὶ λίνα σὺν σταλίκεσσι καὶ ἅρμενα δῶρα κομίσσω
<nonn. d. 16.107> ἐνδρομίδας Νομίοιο καὶ ̓Αγρέος, ὅς πάρος ἔγνω
<nonn. d. 16.108> καὶ νομὸν εὐλείμωνα καὶ εὐκαμάτου δρόμον ἄγρης.
<nonn. d. 16.109> εἰ δὲ θερειγενέος τρομέεις φλόγα διψάδος ὥρης,
<nonn. d. 16.110> ἡμερίδων ὄρπηκας ὑπὲρ λέκτροιο φυτεύσω,
<nonn. d. 16.111> καί σε περιπνεύσωσι μέθης εὐώδεες αὖραι
<nonn. d. 16.112> κεκλιμένην κατὰ μέσσα πολυσταφύλοιο καλύπτρης.
<nonn. d. 16.113> παρθενικὴ περίφοιτε, ποθοβλήτοιο προσώπου
<nonn. d. 16.114> βαλλομένας Φαέθοντι τεὰς ἐλέαιρε παρειάς,
<nonn. d. 16.115> μὴ σέλας ̓Ηελίου μελέων ἀκτῖνα μαραίνῃ,
<nonn. d. 16.116> μὴ πλοκάμους μυρόεντας ἀμαλδύνωσιν ἀῆται:
<nonn. d. 16.117> εὗδε ῥόδων ἀνὰ μέσσα καὶ ὲν πετάλοις ὑακίνθου,
<nonn. d. 16.118> γείτονι σεῖο κάρηνον ἐρεισαμένη Διονύσῳ,
<nonn. d. 16.119> ἀθανάτοις πισύρεσσιν ὅπως ἕνα κῶμον ἀνάψῃς,
<nonn. d. 16.120> Φοίβῳ καὶ Ζεφύρῳ καὶ Κύπριδι καὶ Διονύσῳ.
<nonn. d. 16.121> ληιδίην δ' ὀπάσαιμι γονὴν μελανόχροον ̓Ινδῶν
<nonn. d. 16.122> παστάδος ὑμετέρης θαλαμηπόλον: ἀλλὰ τί φύτλην
<nonn. d. 16.123> κυανέην ὀνόμηνα τεῆς νυμφοστόλον εὐνῆς;
<nonn. d. 16.124> νυκτὶ μελαγχλαίνῳ πότε μίσγεται ἀργέτις ̓Ηώς;
<nonn. d. 16.125> ̓Αστακὶς ὁπλοτέρη πέλες ̓́Αρτεμις: ἀλλὰ καὶ αὐτὸς
<nonn. d. 16.126> δμωίδας ἑξήκοντα χορίτιδας εἰς σὲ κομίσσω,
<nonn. d. 16.127> ὄφρα χορὸν νήριθμον ὀπάονα σεῖο τελέσσω,
<nonn. d. 16.128> ἀμφιπόλοις ἰσόμετρον ὀρειάδος ἰοχεαίρης,
<nonn. d. 16.129> εἴκελον ̓Ωκεανοῖο θυγατράσι, μή σοι ἐρίζῃ
<nonn. d. 16.130> ̓́Αρτεμις ἀγρώσσουσα, καὶ εἰ πέλε δεσπότις ἄγρης.
<nonn. d. 16.131> σοὶ Χάριτας ζαθέοιο χαρίζομαι ̓Ορχομενοῖο
<nonn. d. 16.132> ἀμφιπόλους, ἐμὰ τέκνα μεταστήσας ̓Αφροδίτης.
<nonn. d. 16.133> ἀλλὰ πόθῳ φρένα θέλξον ἀθελγέα, καί σε δεχέσθω
<nonn. d. 16.134> θηροσύνης μετὰ μόχθον ἐμὸν λέχος, ὄφρα φανείης
<nonn. d. 16.135> ̓́Αρτεμις ἐν σκοπέλοισι καὶ ἐν θαλάμοις ̓Αφροδίτη.
<nonn. d. 16.136> τίς φθόνος, ἀγρώσσειν σε σὺν ἀγρώσσοντι Λυαίῳ;
<nonn. d. 16.137> εἰ δὲ μόθου λάχες οἶστρον, ἅτε κλυτότοξος ̓Αμαζών
<nonn. d. 16.138> ἵξεαι ̓Ινδῴην ἐπὶ φύλοπιν, ὅφρά κεν εἴης
<nonn. d. 16.139> πειθὼ νόσφι μόθοιο καί, ὁππότε δῆρις, ̓Αθήνη.
<nonn. d. 16.140> δέξο καί ἣν ἐθέλῃς, ἐλαφηβόλα θύρσα Λυαίου,
<nonn. d. 16.141> νεβροφόνος δὲ γένοιο: καὶ ὑμετέρων ἀπὸ χειρῶν
<nonn. d. 16.142> ὑμετέροις τε πόνοισιν ἐμὴν κόσμησον ἀπήνην
<nonn. d. 16.143> πόρδαλιν ἠὲ λέοντας ὑποζεύξασα χαλινῷ.”
<nonn. d. 16.144> ὣς εἰπὼν ἐδίωκεν ὀρειάδα γείτονα κούρην,
<nonn. d. 16.145> τοῖον ἔπος βοόων: “μένε, παρθένε, Βάκχον ἀκοίτην.”
<nonn. d. 16.146> ἡ δὲ χολωομένη βριαρὴν ἀνενείκατο φωνὴν
<nonn. d. 16.147> παρθενική, στόμα λάβρον ἐπαιθύσσουσα Λυαίῳ:
<nonn. d. 16.148> “ταῦτα μολὼν ἀγόρευε φιλοστόργῳ τινὶ νύμφῃ.
<nonn. d. 16.149> εἰ δύνασαι γλαυκῶπιν ἢ ̓́Αρτεμιν εἰς γάμον ἕλκειν,
<nonn. d. 16.150> καὶ βριαρὴν Νίκαιαν ἔχεις πειθήμονα νύμφην:
<nonn. d. 16.151> εἰμί γὰρ ἀμφοτέρῃσιν ὁμόστολος. εἰ δέ σε φεύγει
<nonn. d. 16.152> ἀπροϊδὴς ὑμέναιος ἀπειρώδινος ̓Αθήνης,
<nonn. d. 16.153> καὶ νόον οὐ θέλξειας ἀπειθέος ἰοχεαίρης.
<nonn. d. 16.154> δέμνια Νικαίης μὴ δίζεο: μηδέ σε λεύσσω
<nonn. d. 16.155> ἁπτόμενον τόξοιο καὶ ἀμφαφόωντα φαρέτρην.
<nonn. d. 16.156> μὴ μετὰ βουκόλον ̔́Υμνον ὀλωλότα καὶ σὲ δαμάσσω.
<nonn. d. 16.157> οὐτήσω Διόνυσον ἀνούτατον: εἰ δὲ σιδήρῳ
<nonn. d. 16.158> μυῖα φέρεις ἀχάρακτα καὶ οὐκ εἴκοντα βελέμνῳ.
<nonn. d. 16.159> υἱέας ὑψιλόφους μιμήσομαι ̓Ιφιμεδείης,
<nonn. d. 16.160> καί σε σιδηρείῃσιν ἀλυκτοπέδῃσι πεδήσω
<nonn. d. 16.161> σεῖο κασιγνήτῳ πανομοίιον, ἐνδόμυχον δὲ
<nonn. d. 16.162> χαλκείοις κεράμοισι μετ' ̓́Αρεα καὶ σὲ φυλάξω,
<nonn. d. 16.163> ἄχρις ἀναπλήσας δυοκαίδεκα κύκλα Σελήνης
<nonn. d. 16.164> ἠερίοις ἐμὸν οἶστρον ἀπορρίψειας ἀήταις.
<nonn. d. 16.165> χερσὶ γυναιμανέεσσιν ἐμῆς μὴ ψαῦε φαρέτρης:
<nonn. d. 16.166> τόξον ἔχω, σὺ δὲ θύρσον: ἐν ̓Αστακίῃ μὲν ἐρίπνῃ
<nonn. d. 16.167> εἰς σύας ἠὲ λέοντας ἐμὸν βέλος ἐνθάδε πέμπω
<nonn. d. 16.168> ̓Αρτέμιδος συνάεθλος, ὑπὲρ Λιβάνοιο δὲ πέτρης
<nonn. d. 16.169> νεβροὺς καὶ σὺ δίωκε συναγρώσσων ̓Αφροδίτῃ.
<nonn. d. 16.170> οὐ δέχομαι σέο λέκτρα, καὶ εἰ Διὸς αἷμα κομίζεις:
<nonn. d. 16.171> εἰ δὲ θεὸν μενέαινον ἔχειν πόσιν, οὐκ ἄν ἀκοίτην
<nonn. d. 16.172> ἁβροκόμην ἀσίδηρον ἀνάλκιδα θήλἑ??̓ μορφῇ
<nonn. d. 16.173> εἶχον ἐγὼ Διόνυσον, ἐμῷ δ' ἐφυλάσσετο παστῷ
<nonn. d. 16.174> νυμφίος ἢ κλυτότοξος ἄναξ ἢ χάλκεος ̓́Αρης,
<nonn. d. 16.175> ὃς μὲν τόξον ἔχων, ὁ δὲ φάσγανον ̔??̓δνον ̓Ερώτων:
<nonn. d. 16.176> ἀλλ' ἐπεὶ οὐ μακάρων τινὰ δέξομαι, οὐδὲ καὶ αὐτὸν
<nonn. d. 16.177> πενθερὸν οἶστρος ἔχει με τεὸν Κρονίωνα καλέσσαι.
<nonn. d. 16.178> ἄλλην δίζεο, Βάκχε, νέην πειθήμονα νύμφην.
<nonn. d. 16.179> τί σπεύδεις; ἀκίχητον ἔχεις δρόμον, ὥς ποτε Δάφνην
<nonn. d. 16.180> Λητοΐδης ἐδίωκε καὶ ὣς ̔́Ηφαιστος ̓Αθήνην:
<nonn. d. 16.181> τί σπεύδεις; δρόμος οὗτος ἐτώσιος: ἐν σκοπέλοις γὰρ
<nonn. d. 16.182> ἐνδρομίδες πολὺ μᾶλλον ἀρείονές εἰσι κοθόρνων.”
<nonn. d. 16.183> ὣς φαμένη λίπε Βάκχον. ἀεὶ δ' ὑπὸ φορβάδα λόχμην
<nonn. d. 16.184> παρθενικὴν μάστευεν ὀρίπλανον: ἐσσυμένῳ δὲ
<nonn. d. 16.185> σύνδρομος ὡμάρτησε κύων πινυτόφρονι θυμῷ
<nonn. d. 16.186> τόν ποτε θηρεύοντι φιλοσκοπέλῳ Διονύσῳ
<nonn. d. 16.187> ὤπασε δῶρον ἔχειν σκυλακοτρόφος ὑψίκερως Πάν.
<nonn. d. 16.188> καί μιν ἅτε φρονέοντα καὶ αὐδήεντα δοκεύων
<nonn. d. 16.189> σύννομον ἰσοκέλευθον ἐῶν ξυνήονα μόχθων,
<nonn. d. 16.190> Βάκχος ἐρωμανέων φιλίῳ προσπτύξατο μύθῳ:
<nonn. d. 16.191> “τίπτε, κύων περίφοιτος, ὁμόδρομός ἐσσι Λυαίῳ
<nonn. d. 16.192> Πανὸς ἀεὶ ποθέοντος ἐπάξιε; τίπτε σὺ μοῦνος
<nonn. d. 16.193> παρθένον ἰχνεύοντι συνιχνεύεις Διονύσῳ;
<nonn. d. 16.194> ἦ ῥά σε σὸς ταμίης οἰκτίρμονα θῆκεν ἐρώτων;
<nonn. d. 16.195> παρθένον ἡμετέρην ἔτι δίζεο, μηδ' ἐνὶ πέτραις
<nonn. d. 16.196> Βάκχον ἀλητεύοντα κατ' οὔρεα μοῦνον ἐάσῃς.
<nonn. d. 16.197> μοῦνος ἐποικτείρεις με, καὶ ὡς βροτὸς εἰς ῥάχιν ὕλης
<nonn. d. 16.198> πλαζομένης λοφόεντα μετέρχεαι ἔνδια κούρης.
<nonn. d. 16.199> κάμνε τεῷ βασιλῆι: χάριν δέ σοι εἵνεα μόχθων
<nonn. d. 16.200> δώσω ἀμοιβαίην: μετὰ Σείριον ἀστέρα Μαίρης
<nonn. d. 16.201> αἰθέρος ἔνδον ἄγω σε καὶ ἀστερόεντα τελέσσω
<nonn. d. 16.202> ἄγχι Κυνὸς προτέρου, σταφυλὴν ἵνα καὶ σὺ πεπαίνῃς
<nonn. d. 16.203> βότρυος Εἰλείθυιαν ἀκοντίζων σέθεν αἴγλην.
<nonn. d. 16.204> τίς φθόνος ἀντέλλειν τρίτατον Κύνα; καὶ σὺ φαείνεις
<nonn. d. 16.205> σύνδρομος ἀστερόεντος ἐπειγομένοιο Λαγωοῦ.
<nonn. d. 16.206> εἰ θέμις, οἰκτείρων μὲ σαόφρονι μέμφεο κούρη.
<nonn. d. 16.207> δόχμιον ὄμμα φέρων Κυβεληίδος εἰς ῥάχιν ὕλης,
<nonn. d. 16.208> ὅττί με μαστεύοντα γυνὴ θεὸν εἰσέτι φεύγει:
<nonn. d. 16.209> μέμφεο δ' ἀμφοτέροισιν, ̓Αδώνιδι καὶ Κυθερείῃ,
<nonn. d. 16.210> φοιταλέην δὲ δίωκε δι' οὔρεος ἄστατον ̓Ηχώ,
<nonn. d. 16.211> μὴ τελέσῃ φυγόδεμνον ἐμὴν πλέον εἰσέτι νύμφην:
<nonn. d. 16.212> μηδὲ λίπῃς σέο Πᾶνα δυσίμερον ἐγγύθι κούρης,
<nonn. d. 16.213> μή μιν ἑλὼν ζεύξειεν ἀναγκαίοις ὑμεναίοις.
<nonn. d. 16.214> παρθένον αἴ κεν ἴδῃς, ταχὺς ἔρχεο, μάρτυρι σιγῇ
<nonn. d. 16.215> ἢ νοεραῖς ὑλακῇσιν ἀπαγγέλλων Διονύσῳ:
<nonn. d. 16.216> ἄγγελος ἔσσο πόθοιο: κύων δέ τις ἄλλος ἀλάσθω
<nonn. d. 16.217> ἢ σύας ἠὲ λέοντας ἀπὸ σκοπέλοιο διώκων.
<nonn. d. 16.218> Πὰν φίλε, κικλήσκω σε μακάρτατον, ὅττι καὶ αὐτοὶ
<nonn. d. 16.219> σεῖο κύνες γεγάασιν ἐρευνητῆρες ̓Ερώτων.
<nonn. d. 16.220> ἀνδρομέην, πολύμορφε Τύχη, παίζουσα γενέθλην
<nonn. d. 16.221> ἵλαθι, πανδαμάτειρα: μετὰ βροτέην τάχα φύτλην
<nonn. d. 16.222> καὶ σκυλάκων κρατέεις, ὅτι δύσμορος οὕτος ἀλήτης
<nonn. d. 16.223> θητεύει μετὰ Πᾶνα καὶ ἱμείροντι Λυαίῳ:
<nonn. d. 16.224> παρθενικῇ μέμψασθε, φίλαι δρύες: εἴπατε, πέτραι:
<nonn. d. 16.225> καὶ κύνες οἰκτείρουσι, καὶ οὐκ ἐλέαιρεν ̓Αμαζών.'
<nonn. d. 16.226> εἰσὶ καὶ ἐν σκυλάκεσσιν ἐχέφρονες, οἷσι Κρονίων
<nonn. d. 16.227> ἀνδρομέην φρένα δῶκε καὶ οὐ βροτέην πόρε φωνήν.”
<nonn. d. 16.228> ἔννεπεν ἄγχι φυτοῖο: δι' εὐπετάλου δὲ κορύμβου
<nonn. d. 16.229> φθογγῆς εἰσαΐουσα γυναιμανέος Διονύσου
<nonn. d. 16.230> ἀρχαίη Μελίη φιλοκέρτομον ἴαχε φωνήν:
<nonn. d. 16.231> ,“ἄλλοι μέν, Διόνυσε, κυνοσσόοι ἰοχεαίρῃ
<nonn. d. 16.232> ἐνθάδε θηρεύουσι, σὺ δ' ἀγρώσσεις ̓Αφροδίτῃ:
<nonn. d. 16.233> ἡδὺς ὁ δειμαίνων ἁπαλόχροον ἄζυγα κούρην:
<nonn. d. 16.234> Βάκχος ὁ τολμήεις ἱκέτης πέλε λάτρις ̓Ερώτων:
<nonn. d. 16.235> ̓Ινδοφόνοις παλάμῃσιν ἀνάλκιδα λίσσετο κούρην.
<nonn. d. 16.236> σὸς γενέτης οὐκ οἶδε πόθου θελξίφρονι μύθῳ
<nonn. d. 16.237> εἰς γάμον, εἰς ὑμέναιον ἄγειν πειθήμονα κούρην:
<nonn. d. 16.238> οὐ Σεμέλην ἱκέτευεν, ἕως ἐτύχησεν ἐρώτων.
<nonn. d. 16.239> οὐ Δανάην παρέπεισεν, ἕως σύλησε κορείην:
<nonn. d. 16.240> Ζηνὶ συναπτομένην ̓Ιξίονος οἶσθα γυναῖκα
<nonn. d. 16.241> καὶ γάμιον χρεμέτισμα καὶ ἱππείους ὑμεναίους:
<nonn. d. 16.242> ̓Αντιόπης ἐδάης φιλοπαίγμονα θεσμὸν ̓Ερώτων
<nonn. d. 16.243> καὶ Σάτυρον γελόωντα νόθον μιμηλὸν ἀκοίτην.”
<nonn. d. 16.244> ὣς φάτο κερτομέουσα νόον δειδήμονα Βάκχου.
<nonn. d. 16.245> καὶ δρυὸς ἐντὸς ἵκανεν ὁμήλικος. ἐν δὲ κολώναις
<nonn. d. 16.246> ἀσχαλόων Διόνυσος ὁμάρτεε θυιάδι κούρῃ
<nonn. d. 16.247> ποσσὶν ἐρωμανέεσσι, καὶ ὠκυπέδιλος ̓Αμαζὼν
<nonn. d. 16.248> ἄστατος ἄκρα κάρηνα μετήιε δύσβατα πέτρης,
<nonn. d. 16.249> ἴχνος ἐρευνητῆρος ὑποκλέπτουσα Λυαίου.
<nonn. d. 16.250> καὶ φλογερῷ Φαέθοντος ἱμασσομένης χρόα πυρσῷ
<nonn. d. 16.251> ἄβροχα διψαλέης τερσαίνετο χείλεα κούρης:
<nonn. d. 16.252> καί δόλον ἀγνώσσουσα γυναιμανέος Διονύσου
<nonn. d. 16.253> ξανθὸν ὕδωρ ἐνόησε φιλακρήτου ποταμοῖο,
<nonn. d. 16.254> καὶ πίεν ἡδὺ ῥέεθρον, ὅθεν πίον αἴθοπες ̓Ινδοί:
<nonn. d. 16.255> καὶ φρένα δινηθεῖσα μέθῃ βακχεύετο κούρη,
<nonn. d. 16.256> καὶ κεφαλὴν ἐλέλιζε μετήλυδα δίζυγι παλμῷ,
<nonn. d. 16.257> καὶ διδύμην ἐδόκησεν ἰδεῖν πολυχανδέα λίμνην
<nonn. d. 16.258> ὄμματα δινεύουσα: βαρυνομένου δέ καρήνου
<nonn. d. 16.259> δέρκετο θηροβότου διπλούμενα νῶτα κολώνης:
<nonn. d. 16.260> καὶ τρομεροῖσι πόδεσσιν ὀλισθήσασα κονίῃ
<nonn. d. 16.261> εἰς πτερὸν αὐτοκύλιστος ἐσύρετο γείτονος ̔́Υπνου:
<nonn. d. 16.262> καὶ γαμίῳ βαρύγουνος ἐθέλγετο κώματι νύμφη.
<nonn. d. 16.263> τὴν μὲν ἰδὼν εὕδουσαν ̓́Ερως ἐπεδείκνυε Βάκχῳ,
<nonn. d. 16.264> ὕμνον ἐποικτείρων: νέμεσις δ' ἐγέλασσεν ἰδοῦσα.
<nonn. d. 16.265> καὶ δολόεις Διόνυσος ἀδουπήτοισι κοθόρνοις
<nonn. d. 16.266> εἰς γάμον ἄψοφος εἷρπε ποδῶν τεχνήμονι παλμῷ.
<nonn. d. 16.267> κούρης δ' ἐγγὺς ἵκανε: καὶ ἀτρέμας ἄκρον ἐρύσσας
<nonn. d. 16.268> δεσμὸν ἀσυλήτοιο φυλάκτορα λύσατο μίτρης
<nonn. d. 16.269> φειδομένῃ παλάμῃ, μὴ παρθένον ὕπνος ἐάσῃ.
<nonn. d. 16.270> γαῖα δὲ κηώεσσαν ἀναπτύξασα λοχείην
<nonn. d. 16.271> φυταλιὴν ὤδινε, χαριζομένη Διονύσῳ,
<nonn. d. 16.272> πολλὴν δ' ἀμπελόεσσαν ἐλαφρίζουσα καλύπτρην
<nonn. d. 16.273> πλεκτὴ βοτρυόεντι κάμαξ ἐβαρύνετο καρπῷ:
<nonn. d. 16.274> καὶ λέχος ἦν πετάλοισι κατάσκιον: ἡμερίδων γὰρ
<nonn. d. 16.275> αὐτοφυὴς μίτρωσεν ἕλιξ εὐάμπελον εὐνήν:
<nonn. d. 16.276> καὶ πολὺς ἔνθα καὶ ἔνθα μετάρσιος οἴνοπι καρπῷ
<nonn. d. 16.277> Κυπριδίοις ἀνέμοισιν ἐσείετο βότρυς ἀλήτης,
<nonn. d. 16.278> ἀμφοτέρους δ' ἐπύκαζε: σελινοφόρῳ δὲ κορύμβῳ
<nonn. d. 16.279> ἱμερόεις ἐμέθυσσεν ὁμόζυγος οἰνάδος ὄρπηξ
<nonn. d. 16.280> πλεκτόν ἀεξομένης ἐπιβήτορα κισσὸν ὀπώρης.
<nonn. d. 16.281> καὶ δολόεις γάμος ἦεν ὀνειρείης τύπον εὐνῆς
<nonn. d. 16.282> ὕπνον ἔχων συνάεθλον: ἐνοσφίσθη δὲ κορείης
<nonn. d. 16.283> παρθενικὴ κνώσσουσα, καὶ ἔδρακε πομπὸν ̓Ερώτων
<nonn. d. 16.284> ὕπνον ὑποδρηστῆρα μεθυσφαλέων ὑμεναίων.
<nonn. d. 16.285> πνοιὴ δ' ὑψιπόρῳ σκιρτήματι θυιάδος ὕλης
<nonn. d. 16.286> ἄστατος αὐτοβόητος ἀνέπλεκεν ὕμνον ̓Ερώτων,
<nonn. d. 16.287> καὶ μέλος ἠνεμόφοιτον ὀρεσσαύλων ὑμεναίων
<nonn. d. 16.288> αἰδομένοις στομάτεσσιν ἀμείβετο παρθένος ̓Ηχώ,
<nonn. d. 16.289> Πανιὰς ὑστερόφωνος: ὑπὲρ δαπέδου δὲ χορεύων
<nonn. d. 16.290> αὐλὸς ἐπεσμαράγησεν “̔Υμὴν Υμέναιε” λιγαίνων:
<nonn. d. 16.291> “ἱμερόεις γάμος οὗτος” ὀρεστιὰς ἴαχε πεύκη.
<nonn. d. 16.292> ψυχὴ δ' ἠνεμόφοιτος ἀναΐξασα νομῆος
<nonn. d. 16.293> παρθένον ὑπναλέην νυχίοις ἐρέθιζεν ὀνείροις:
<nonn. d. 16.294> “εἰσὶ καὶ ἱμείροντος ̓Ερινύες, εὔγαμε κούρη:
<nonn. d. 16.295> νυμφίον εἰ φύγες ̔́Υμνον, ἐνυμφεύθης Διονύσῳ:
<nonn. d. 16.296> λοξὰ θεμιστεύεις, θαλαμηπόλε παρθένε νύμφη:
<nonn. d. 16.297> κτείνεις γὰρ ποθέοντα, καὶ οὐ γαμέοντα διώκεις.
<nonn. d. 16.298> παρθένε, χάλκεον ὕπνον ἐρασσαμένῳ πόρες ̔́Υμνῳ:
<nonn. d. 16.299> παρθένε, νήδυμος ὕπνος ἀπώλεσε σεῖο κορείην.
<nonn. d. 16.300> οἰκτρὸν ἴδες γελόωσα δεδουπότος αἷμα νομῆς:
<nonn. d. 16.301> οἰκτρότερον στενάχουσα τεῆς ἴδες αἷμα κορείης.”
<nonn. d. 16.302> ὥς φαμένη σκιόεντι πανείκελος ἔσσυτο καπνῷ
<nonn. d. 16.303> ψυχὴ δακρυόεσσα ποθοβλήτοιο νομῆος,
<nonn. d. 16.304> Ταρταρίην δ' ἀκίχητος ἐδύσατο πανδόκον αὐλήν,
<nonn. d. 16.305> Βάκχου ζῆλον ἔχουσα μεθυσφαλέων ὑμεναίων.
<nonn. d. 16.306> καὶ λιγυροῖς δονάκεσσι γαμήλιον ἦχον ἀράσσων,
<nonn. d. 16.307> ζῆλον ὑποκλέπτων ὑποκάρδιον, ὑμνοπόλος Πὰν
<nonn. d. 16.308> μεμφόμενον μέλος εἶπεν ἐς ἀλλοτρίους ὑμεναίους.
<nonn. d. 16.309> καί τις ἐρωμανέων Σατύρων παρὰ γείτονι λόχμῃ
<nonn. d. 16.310> θηητὴρ ἀκόρητος ἀθηήτων ὑμεναίων
<nonn. d. 16.311> Βακχείην ἀγόρευεν, ἰδὼν εὐπάρθενον εὐνήν:
<nonn. d. 16.312> “Πὰν κερόεις, ἔτι μοῦνος ἔχεις δρόμον εἰς ̓Αφροδίτην;
<nonn. d. 16.313> καὶ σὺ διωκομένης πότε νυμφίος ἔσσεαι ̓Ηχοῦς;
<nonn. d. 16.314> καὶ σὺ δόλον πότε τοῖον ἀοσσητῆρα τελέσσεις
<nonn. d. 16.315> ὑμετέρων ἐπίκουρον ἀνυμφεύτων ὑμεναίων;
<nonn. d. 16.316> Πὰν φίλε, καὶ σὺ γένοιο φυτοσκάφος ἀντὶ νομῆος,
<nonn. d. 16.317> ποιμενίην δ' ἀπόειπε καλαύροπα καὶ παρὰ πέτρῃ
<nonn. d. 16.318> λεῖπε βόας καὶ μῆλα: τί σοι ῥέξουσι νομῆες;
<nonn. d. 16.319> ἔγρεο, καὶ σὺ φύτευε γαμοστόλον οἶνον ̓Ερώτων.”
<nonn. d. 16.320> οὔ πω μῦθος ἔληγε, καὶ ἴαχεν αἰγίβοτος Πάν:
<nonn. d. 16.321> “αἴθε πατήρ με δίδαξε τελεσσιγάμου δόλον οἴνου:
<nonn. d. 16.322> αἴθε νοοσφαλέος σταφυλῆς, ἅτε Βάκχος, ἀνάσσω:
<nonn. d. 16.323> καί κεν ἐμῶν ἐτέλεσσα πολύπλανον οἶστρον ̓Ερώτων
<nonn. d. 16.324> ὑπναλέην μεθύουσαν ἰδὼν δυσπάρθενον ̓Ηχώ.
<nonn. d. 16.325> ἱλήκοι νομὸς οὗτος, ἐπεὶ παρὰ γείτονι πηγῇ
<nonn. d. 16.326> ἀρδεύω τάδε μῆλα, φιλακρήτῳ δὲ ῥεέθρῳ
<nonn. d. 16.327> παρθενικὰς Διόνυσος ἀθελγέας εἰς γάμον ἕλκει.
<nonn. d. 16.328> φάρμακον εὗρεν ̓́Ερωτος ἑὸν φυτόν: ἐρρέτω αἰγῶν,
<nonn. d. 16.329> ἐρρέτω ἡμετέρων ὀίων γλάγος: οὐ δύναται γὰρ
<nonn. d. 16.330> εἰς πόθον ὕπνον ἄγειν ἢ παρθένον εἰς γάμον ἕλκειν.
<nonn. d. 16.331> μοῦνος ἐγώ, Κυθέρεια, βιάζομαι: ὤμοι ̓Ερώτων:
<nonn. d. 16.332> σύριγξ Πανὸς ἔφευγεν ἀνυμφεύτους ὑμεναίους
<nonn. d. 16.333> καὶ γάμον ἀρτιτέλεστον ἀνευάζει Διονύσου
<nonn. d. 16.334> αὐτομάτοις μελέεσσι: τὸ δὲ πλέον ἠθάδι μολπῇ
<nonn. d. 16.335> φθεγγομένης Σύριγγος ἀμείβετο σύνθροος ̓Ηχώ.
<nonn. d. 16.336> νυμφιδίης Διόνυσε μέθης θελξίμβροτε ποιμήν,
<nonn. d. 16.337> ὄλβιος ἔπλεο μοῦνος, ἀναινομένης ὅτι νύμφης
<nonn. d. 16.338> εὗρες ἀοσσητῆρα γαμοστόλον οἶνον ̓Ερώτων.”
<nonn. d. 16.339> τοῖον ἔπος κατέλεξε δυσίμερος ἀχνύμενος Πάν,
<nonn. d. 16.340> ζῆλον ἔχων καὶ ἔρωτα τελεσσιγάμοιο Λυαίου.
<nonn. d. 16.341> καὶ τελέσας φιλότητα καὶ εἰνοδίης πόθον εὐνῆς
<nonn. d. 16.342> ἀφράστῳ Διόνυσος ἀνῃώρητο πεδίλῳ.
<nonn. d. 16.343> νύμφη δ' ἐγρομένη ποταμηίδι μέμφετο πηγῇ,
<nonn. d. 16.344> ὕπνῳ χωομένη καὶ Κύπριδι καὶ Διονύσῳ,
<nonn. d. 16.345> ὄμβρῳ δακρυόεντι κατάρρυτος: ἀχνυμένη δὲ
<nonn. d. 16.346> ἔκλυε Νηιάδων γαμίης ἔτι λείψανα μολπῆς,
<nonn. d. 16.347> καὶ λεχέων κήρυκα ποθοβλήτοιο Λυαίου
<nonn. d. 16.348> ἡμερίδων πετάλοισι κατάσκιον εἶδε χαμεύνην
<nonn. d. 16.349> νεβρίσι νυμφιδίῃσι πυκαζομένην Διονύσου,
<nonn. d. 16.350> κρυπταδίων λεχέων αὐτάγγελον: εἶδε καὶ αὐτὴν
<nonn. d. 16.351> μίτρην παρθενίην γαμίης πλήθουσαν ἐέρσης.
<nonn. d. 16.352> καὶ ῥοδέας ἐχάραξε παρηίδας, ἀμφοτέρους δὲ
<nonn. d. 16.353> μηροὺς πληξαμένη κινυρῇ βρυχήσατο φωνῇ:
<nonn. d. 16.354> ὤμοι παρθενίης, τήν ἥρπασεν Εὔιον ὕδωρ:
<nonn. d. 16.355> “ὤμοι παρθενίης, τὴν ἥρπασεν ὕπνος ̓Ερώτων:
<nonn. d. 16.356> ὤμοι παρθενίης, τήν ἥρπασε Βάκχος ἀλήτης.
<nonn. d. 16.357> ἐρρέτω ̔Υδριάδων δολόεν ποτόν, ἐρρέτω εὐνή.
<nonn. d. 16.358> νύμφαι ̔Αμαδρυάδες, τίνα μέμψομαι; ἡμετέρην γὰρ
<nonn. d. 16.359> ὕπνος, ̓́Ερως, δόλος, οἶνος ἐληίσσαντο κορείην.
<nonn. d. 16.360> παρθενικὰς ἀπέειπε καὶ ̓́Αρτεμις: ἀλλὰ καὶ αὐτὴ
<nonn. d. 16.361> τίπτέ μοι οὐ φυγόδεμνος ὅλον δέμας ἔννεπεν ̓Ηχώ;
<nonn. d. 16.362> τίπτέ μοι εἰς ἐμὸν οὖας, ὅσον μὴ Βάκχον ἀκοῦσαι,
<nonn. d. 16.363> οὐ Πίτυς ἐψιθύριζε καὶ οὐκ ἐφθέγξατο Δάφνη:
<nonn. d. 16.364> “παρθενική, πεφύλαξο πιεῖν ἀπατήλιον ὕδωρ”;”
<nonn. d. 16.365> ἔννεπε, καὶ πολύδακρυν ἀνέβλυσεν ὄμβρον ὀπωπῆς.
<nonn. d. 16.366> καί ποτε μὲν μενέαινε κατ' αὐχένος ἆορ ἐρεῖσαι,
<nonn. d. 16.367> ἄλλοτε δ' αὐτοκύλιστος ἀπ' οὔρεος ἤθελε πίπτειν
<nonn. d. 16.368> ὑστατίῃ προκάρηνος ὀλισθήσασα κονίῃ:
<nonn. d. 16.369> καὶ γαμίης μενέαινεν ἀιστῶσαι πόμα πηγῆς,
<nonn. d. 16.370> εἰ μὴ ἀμειψαμένη προτέρη χύσις ἰκμάδα Βάκχου
<nonn. d. 16.371> λευκὸν ὕδωρ κελάρυζε καὶ οὐκέτι χεῦμα Λυαίου.
<nonn. d. 16.372> καὶ Κρονίδην ἱκέτευε καὶ ̓́Αρτεμιν, ὄφρα τελέσσῃ
<nonn. d. 16.373> αὔλια Νηιάδων κεκονιμένα διψάδι χέρσῳ.
<nonn. d. 16.374> πολλάκι δ' ὄμμα τίταινε δι' οὔρεος, εἴ που ἐφεύροι
<nonn. d. 16.375> ἴχνιον ἀστήρικτον ἀθηήτου Διονύσον,
<nonn. d. 16.376> ὄφρα βάλῃ τόξοισι γυνὴ θεόν, ὄφρα δαμάσσῃ
<nonn. d. 16.377> δαίμονα βοτρυόεντα: καὶ ἤθελε μᾶλλον ἐκείνην
<nonn. d. 16.378> ἄμπελον εὐναίην φλογερῷ πυρὶ πᾶσαν ὀλέσσαι.
<nonn. d. 16.379> πολλάκι δ' ἀθρήσασα δι' οὔρεος ἴχνια Βάκχου
<nonn. d. 16.380> ἠερίας τόξευεν ὀιστεύουσα θυέλλας:
<nonn. d. 16.381> πολλάκι δ' ἔγχος ἄειρε, καὶ εἰς σκοπὸν ἀντίον ἔστη.
<nonn. d. 16.382> ὄφρα δέμας πλήξειεν ἀνουτήτου Διονύσου:
<nonn. d. 16.383> ἀλλὰ μάτην προέηκε καὶ οὐκ ἐτύχησε Λυαίου.
<nonn. d. 16.384> καὶ ποταμῷ κεχόλωτο καὶ ὤμοσε, μή ποτε πηγῆς
<nonn. d. 16.385> χείλεσι διψαλέοισι πιεῖν ἀπατήλιον ὕδωρ:
<nonn. d. 16.386> ὤμοσε καὶ κατὰ νύκτας ἔχειν ἄγρυπνον ὀπωπήν,
<nonn. d. 16.387> ὤμοσε μὴ γλυκὺν ὕπνον ἐν οὔρεσιν ἄλλον ἰαύειν.
<nonn. d. 16.388> καὶ σκύλακας νεμέσησε φυλάκτορας, ὅττι καὶ αὐτοὶ
<nonn. d. 16.389> οὐ τότε θωρήσσοντο γυναιμανέοντι Λυαίῳ.
<nonn. d. 16.390> δίζετο δ' ἀγχονίοιο μετάρσιον ἄλκαρ ὀλέθρου
<nonn. d. 16.391> θλιβομένη σφιγκτῆρι περίπλοκον αὐχένα δεσμῷ,
<nonn. d. 16.392> μῶμον ἀλευομένη φιλοκέρτομον ἥλικος ἥβης.
<nonn. d. 16.393> ἀρχαίην δ' ἀέκουσα λίπεν θηροτρόφον ὕλην,
<nonn. d. 16.394> αἰδομένη μετὰ λέκτρα φανήμεναι ἰοχεαίρῃ.
<nonn. d. 16.395> καὶ ζαθέης ῥαθάμιγγι γονῆς πλησθεῖσα Λυαίου
<nonn. d. 16.396> γαστέρι φόρτον ἄειρε: τελειομένης δὲ λοχείης
<nonn. d. 16.397> θῆλυν ἐμαιώσαντο τόκον ζωθαλπέες ̔͂Ωραι,
<nonn. d. 16.398> καὶ δρόμον ἐννεάκυκλον ἐπτστώσαντο Σελήνης:
<nonn. d. 16.399> ἐκ δὲ γάμου Βρομίοιο θεόσσυτος ἤνθεε κούρη,
<nonn. d. 16.400> ἣν Τελετὴν ὀνόμηνεν ἀεὶ χαίρουσαν ἑορταῖς.
<nonn. d. 16.401> κούρην νυκτιχόρευτον, ἐφεσπομένην Διονύσῳ,
<nonn. d. 16.402> τερπομένην κροτάλοισι καὶ ἀμφιπλῆγι βοείῃ.
<nonn. d. 16.403> καὶ πόλιν εὐλάιγγα φιλακρήτῳ παρὰ λίμνῃ
<nonn. d. 16.404> τεῦξε θεὸς Νίκαιαν, ἐπώνυμον ἣν ἀπὸ νύμφης
<nonn. d. 16.405> ̓Αστακίης ἐκάλεσσε καὶ ̓Ινδοφόνον μετὰ νίκην.
<nonn. d. 17.1> οὐδὲ φιλακρήτοιο μέθης πεπεδημένον ὕπνῳ
<nonn. d. 17.2> ζωγρήσας ἀτίνακτον ἀνουτήτων γένος ̓Ινδῶν
<nonn. d. 17.3> ληθαίοις Διόνυσος ἐπέτρεπε δῆριν ἀήταις:
<nonn. d. 17.4> ἀλλὰ πάλιν Φρύγα θύρσον ἐκούφισεν: ὑψιλόφου γὰρ
<nonn. d. 17.5> εἰς ἐνοπὴν καλέοντος ἐπείγετο Δηριαδῆος,
<nonn. d. 17.6> παιδὸς ̓Αμαζονίης δολίην ἄμνηστον ἐάσας
<nonn. d. 17.7> οἰνοβαρῆ φιλότητα καὶ ὑπναλέους ὑμεvαίους.
<nonn. d. 17.8> καὶ θεὸς ἡγεμόνευε, Διὸς κήρυκα γενέθλης
<nonn. d. 17.9> οὐρανίην ἀκτῖνα φέρων στίλβοντι προσώπῳ:
<nonn. d. 17.10> ἀμφὶ δὲ Λύδιον ἅρμα Γιγαντοφόνου Διονύσου
<nonn. d. 17.11> θυρσοφόροι στίχες ἦσαν, ἐμιτρώθη δὲ μαχηταῖς
<nonn. d. 17.12> μεσσοφανὴς ἑκάτερθε, καὶ ἀντήστραπτεν ̓Ολύμπῳ:
<nonn. d. 17.13> κάλλεϊ δ' ἔκρυφε πάντας: ἰδὼν δέ μιν ἦ τάχα φαίης
<nonn. d. 17.14> ἠέλιον πυρόεντα πολυσπερέων μέσον ἄστρων.
<nonn. d. 17.15> καὶ στρατιῆς ἀσίδηρον ἄναξ ὥπλισσεν ̓Ενυώ,
<nonn. d. 17.16> οὐ ξίφος, οὐ μελίην θανατηφόρον, ἀντὶ δὲ χαλκοῦ
<nonn. d. 17.17> κισσὸν ἔχων ἄρρηκτον ἑὸν δόρυ: καί μιν ἑλίσσων
<nonn. d. 17.18> ̓Ασίδος ἐν πολίεσσι, καὶ ̓Ασίδος ἐν χθονὶ πήξας
<nonn. d. 17.19> ἄγριον ἡνιόχευε Κυβηλίδος ἅρμα θεαίνης
<nonn. d. 17.21> ἡμερίδων τελαμῶνι, κατάσκιον ἥλικι κισσῷ
<nonn. d. 17.20> ἀνθοκόμῳ μάστιγι μετήλυδα δίφρον ἱμάσσων:
<nonn. d. 17.22> ἠῴην δ' ἐμέθυσσε Μαρωνίδι γαῖαν ὀπώρῃ.
<nonn. d. 17.23> καὶ Βρομίῳ συνάεθλος ὅλος στρατὸς ἔρρεε Βάκχων,
<nonn. d. 17.24> θάρσος ἔχων προτέροιο μόθου χάριν, ὁππότε δισσῷ
<nonn. d. 17.25> ἡδυμανὴς ἀσίδηρος ὁμόζυγι πήχεϊ μάρψας
<nonn. d. 17.26> ἔμφρονα νεκρὸν ἄναυδον, ἐνόπλιον ̓Ινδὸν ἀείρων,
<nonn. d. 17.27> Σειληνὸς βαρύγουνος ἐχάζετο νωθρὸς ὁδίτης:
<nonn. d. 17.28> ὁππότε κωμάζουσα ποδῶν διδυμάονι ῥυθμῷ
<nonn. d. 17.29> Βακχιὰς ἀκρήδεμνος ἐπεκροτάλιζε Μιμαλλὼν
<nonn. d. 17.30> ̓Ινδὸν ἔτι κνώσσοντα, περισφίγξασα δὲ δειρὴν
<nonn. d. 17.31> ληίδα θηρεύουσα μάχης αὐτόσσυτον ἄγρην
<nonn. d. 17.32> ἐκ πόλιος δὲ πόληα μετήιεν, ἀγχιπόρου δὲ
<nonn. d. 17.33> ἤλυθεν εἰς ̓Αλύβης πέδον ὄλβιον, ὁππόθι γείτων
<nonn. d. 17.34> χεύμασιν ἀφνειοῖσι Διιπετὲς οἶδμα κυλίνδων
<nonn. d. 17.35> Γεῦδις ἐχεκτεάνων ὑδάτων λευκαίνεται ὁλκῷ,
<nonn. d. 17.36> ἀργυρέου δαπέδοιο περιξύων κενεῶνα.
<nonn. d. 17.37> ἔνθα διαστείχοντα βαθυπλούτῳ παρὰ πέτρῃ
<nonn. d. 17.38> βουκεράοις Σατύροισιν ὁμήλυδα πεζὸν ὁδίτην
<nonn. d. 17.39> Βάκχον ἀνὴρ ἄγραυλος ἐρημάδι δέκτο καλιῇ,
<nonn. d. 17.40> Βρόγγος, ἀδωμήτων ὀρεσίδρομος ἀστὸς ἐναύλων,
<nonn. d. 17.41> γηγενέων ἀχάρακτον ὑπὸ κρηπῖδα θεμέθλων
<nonn. d. 17.42> ναίων οἶκον ἄοικον: ἐυφροσύνης δὲ δοτῆρα
<nonn. d. 17.43> αἰγὸς ἀμελγομένης κεράσας χιονωπὸν ἐέρσην
<nonn. d. 17.44> ξεινοδόκος γλαγόεντι ποτῷ μειλίξατο ποιμὴν
<nonn. d. 17.45> εἴδασιν οὐτιδανοῖσι καὶ ἀγραύλοισι κυπέλλοις,
<nonn. d. 17.46> καὶ μίαν εἰροπόκων ὀίω ἀνελύσατο μάνδρης,
<nonn. d. 17.47> ὄφρά κε δαιτρεύσειε θυηπολίην Διονύσῳ:
<nonn. d. 17.48> ἀλλὰ θεὸς κατέρυκε: γέρων δ' ἐπεπείθετο Βάκχου
<nonn. d. 17.49> νεύμασιν ἀτρέπτοισιν,ὄιν δ' ἄψαυστον ἐάσας
<nonn. d. 17.50> ποιμενίην τινὰ δαῖτα θελήμονι θῆκε Λυαίῳ,
<nonn. d. 17.51> τεύχων δεῖπνον ἄδειπνον ἀδαιτρεύτοιο τραπέζης,
<nonn. d. 17.52> οἷα Κλεωναίοιο φατίζεται ἀμφὶ Μολόρκου
<nonn. d. 17.53> κεῖνα, τά περ σπεύδοντι λεοντοφόνους ἐς ἀγῶνας
<nonn. d. 17.54> ὥπλισεν ̔Ηρακλῆι: χύδην δ' ἐπέβαλλε τραπέζῃ
<nonn. d. 17.55> εἰν ἁλὶ νηχομένης φθινοπωρίδος ἄνθος ἐλαίης
<nonn. d. 17.56> Βρόγγος, ἔχων μίμημα φιλοστόργοιο νομῆος,
<nonn. d. 17.57> πλεκτοῖς ἐν ταλάροις νεοπηγέα τυρὸν ἀείρων,
<nonn. d. 17.58> ἰκμαλέον, τροχόεντα: θεὸς δ' ἐγέλασσε δοκεύων
<nonn. d. 17.59> ἀγρονόμων λιτὰ δεῖπνα, φιλοξείνῳ δὲ νομῆι
<nonn. d. 17.60> ἵλαον ὄμμα φέρων ὀλίγης ἔψαυσε τραπέζης
<nonn. d. 17.61> δαρδάπτων ἀκόρητος: ἀεὶ δ' ἐμνώετο κείνης
<nonn. d. 17.62> εἰλαπίνην ἐλάχειαν ἀναιμάκτοιο τραπέζης
<nonn. d. 17.63> μητρὸς ἑῆς παρὰ δόρπον, ὀρεσσαύλοιο Κυβήλης.
<nonn. d. 17.64> καὶ κραναοὺς πυλεῶνας ἐθάμβεε κυκλάδος αὐλῆς,
<nonn. d. 17.65> πῶς φύσις ἐργοπόνος δόμον ἔγλυφε, πῶς δίχα τέχνης
<nonn. d. 17.66> ἀντιτύποις κανόνεσσιν ἐτορνώθησαν ἐρίπναι.
<nonn. d. 17.67> ἀλλ' ὅτε Βάκχος ἅναξ νομίης ἐκορέσσατο φορβῆς,
<nonn. d. 17.68> δὴ τότε δαιμονίῳ δεδονημένος ἄσθματι Βάκχου
<nonn. d. 17.69> ἀγρονόμος σύριζεν ἐθήμονι Πανὸς ἀοιδῇ
<nonn. d. 17.70> Βρόγγος, ἐπιθλίβων διδυμόθροον αὐλὸν ̓Αθήνης,
<nonn. d. 17.71> ὑμνείων Διόνυσον: ὁ δὲ φρένα τέρπετο μολπῇ,
<nonn. d. 17.72> καὶ κεράσας κρητῆρι νεόρρυτον ἰκμάδα ληνοῦ:
<nonn. d. 17.74> “δέξο, γέρον, τόδε δῶρον, ὅλης ἄμπαυμα μερίμνης:
<nonn. d. 17.75> οὐ χατέεις δὲ γάλακτος ἔχων εὔοδμον ἐέρσην,
<nonn. d. 17.76> νέκταρος οὐρανίου χθόνιον τύπον, οἷον ἀφύσσων
<nonn. d. 17.77> Ζῆνα μέγαν κατ' ̓́Ολυμπον ἐυφραίνει Γανυμήδης.
<nonn. d. 17.78> ἀρχαίου δὲ γάλακτος ἔα πόθον: ἀρτιτόκων γὰρ
<nonn. d. 17.79> μαζῶν θλιβομένων χιονώδεες ἰκμάδες αἰγῶν
<nonn. d. 17.80> ἀνέρας οὐ τέρπουσι καὶ οὐ λύουσι μερίμνας.”
<nonn. d. 17.81> ὥς εἰπὼν νομίης ξεινήια δῶκε τραπέζης
<nonn. d. 17.82> μητέρα λυσιπόνοιο μέθης εὔβοτρυν ὀπώρην:
<nonn. d. 17.83> καί μιν ἅναξ ἐδίδαξε φιλάνθεμον ἔργον ἀλωῆς
<nonn. d. 17.84> κλήματα γυρώσαντα φυτῶν εὐαλδέι βόθρῳ,
<nonn. d. 17.85> γηραλέου τμήξαντα τεθηλότος ἄκρα κορύμβου,
<nonn. d. 17.86> βότρυος οἰνοτόκοιο νέους ὅρπηκας ἀέξειν.
<nonn. d. 17.87> Καλλείψας δὲ νομῆα κ ὶ ἀγριάδος ῥάχιν ὕλης
<nonn. d. 17.88> εἰς ἑτέρην ἔσπευδεν ὀρειάδα φύλοπιν ̓Ινδῶν:
<nonn. d. 17.89> καὶ Σατύρων ὁμόφοιτον ὀρίδρομον ἴχνος ἐπείγων
<nonn. d. 17.90> ἀμφιπόλοις παλίνορσος ὁμίλεε θυιάσι Βάκχαις.
<nonn. d. 17.91> διψώων δὲ φόνοιο καὶ εὐθύρσοιο κυδοιμοῦ,
<nonn. d. 17.92> Τυρσηνῆς βαρύδουπον ἔχων σάλπιγγα θαλάσσης,
<nonn. d. 17.93> πομπὸν ̓Ενυαλίοιο μέλος μυκήσατο κόχλῳ,
<nonn. d. 17.94> λαὸν ἀολλίζων: βριαροὺς δ' ἐμέθυσσε μαχητάς,
<nonn. d. 17.95> θερμοτέροις ἐς ̓́Αρηα νοήμασιν ἀνέρας ἕλκων
<nonn. d. 17.96> ̓Ινδῴης ὀλετῆρας ἀβακχεύτοιο γενέθλης.
<nonn. d. 17.97> τοὺς μὲν ἄναξ Διόνυσος ἐκόσμεεν εἰς μόθον ̓Ινδῶν:
<nonn. d. 17.98> ̓Αστράεις δ' ἀκίχητος ἰὼν ἤγγειλεν ̓Ορόντῃ
<nonn. d. 17.99> ̓Ινδῶν δοῦλα γένεθλα καὶ ἴαχε πενθάδι φωνῇ:
<nonn. d. 17.100> “γαμβρὲ δοριθρασέος μενεδήιε Δηριαδῆος,
<nonn. d. 17.101> κλῦθι, καὶ εἰσαΐων μὴ χώεο: καί σε διδάξω
<nonn. d. 17.102> νίκην φαρμακόεσσαν ἀθωρήκτου Διονύσου.
<nonn. d. 17.103> ̓Ινδοῖς καὶ Σατύροισιν ἕην μόθος: ἔβρεμε δοχμὴ
<nonn. d. 17.104> Βασσαρίδων, καὶ λαὸς ἐμὸς κεκόρυστο Λυαίῳ
<nonn. d. 17.105> ἀστράπτων σακέεσσιν, ἀκοντοφόρους δὲ δοκεύων
<nonn. d. 17.106> Λυδὸς ἀνὴρ πολύιδρις ἐμοὺς ἔφριξε μαχητάς:
<nonn. d. 17.107> ἵστατο δ' ἀπτολέμων Σατύρων πρόμος, οὐ δόρυ χάρμης
<nonn. d. 17.108> χειρὶ φέρων, οὐ γυμνὸν ἔχων ξίφος, οὐδ' ἐπὶ νευρῇ
<nonn. d. 17.109> εἰς σκοπὸν ἰθυκέλευθον ὑπηνέμιον βέλος ἕλκων:
<nonn. d. 17.110> ἀλλὰ κέρας βοὸς εἶχεν, ἐνὶ γλαφυρῇ δὲ κεραίῃ
<nonn. d. 17.111> φάρμακον ὑγρὸν ἄειρε, καὶ ἀργυρέου ποταμοῖο
<nonn. d. 17.112> εἰς προχοὰς δολόεσσαν ὅλην κατέχευεν ἐέρσην
<nonn. d. 17.113> ἰκμάδι φοινίξας γλυκερὸν ῥόον: ἐκ δὲ κυδοιμοῦ
<nonn. d. 17.114> καύματι διψώοντες, ὅσοι πίον αἴθοπες ̓Ινδοί,
<nonn. d. 17.115> ἔμφρονα λύσσαν ἔχοντες ἀνεκρούσαντο χορείην:
<nonn. d. 17.116> καί σφισι λοίγιος ὕπνος ἐπέχραεν, ἀκλινέες δὲ
<nonn. d. 17.117> ἄσχετα βακχευθέντες ἐπευνάζοντο βοείαις:
<nonn. d. 17.118> ἄλλοι δ' ἀστορέεσσι κατεκλίνοντο χαμεύναις
<nonn. d. 17.119> νωθρὸν ἐπιτρέψαντες ἀκοιμήτῳ δέμας ὕπνῳ,
<nonn. d. 17.120> Βάκχαις ἀδρανέεσσιν ἑλώρια καὶ Διονύσῳ.
<nonn. d. 17.121> τοὺς δὲ δίχα πτολέμοιο καὶ εὐθήκτοιο σιδήρου
<nonn. d. 17.122> δούλιον εἰς ζυγόδεσμον ἐληίσσαντο γυναῖκες
<nonn. d. 17.123> βριθομένοις μελέεσσι, καὶ ἀντιβίων ὑπὲρ ὤμων
<nonn. d. 17.124> ὡς νέκυες ζώοντες ἐλαφρίζοντο μαχηταί,
<nonn. d. 17.125> οἱ μὲν ἔτι βλύζοντες ἐπίκλοπον ἰκμάδα Βάκχου
<nonn. d. 17.126> ἀπτολέμοις Σατύροισιν ἐδουλώθησαν ἀνάγκῃ,
<nonn. d. 17.127> χεύματι φαρμακόεντι μεμηνότες. ἐκ δὲ κυδοιμοῦ
<nonn. d. 17.128> μοῦνος ἐγὼ λιπόμην, φονίης ἔτι νῆις ἐέρσης,
<nonn. d. 17.129> χείλεσιν ἀβρέκτοισι φυγὼν ἀπατήλιον ὕδωρ.
<nonn. d. 17.130> ἀλλὰ ποτὸν πεφύλαξο, δορυσσόε, μὴ μετὰ νίκην
<nonn. d. 17.131> κερδαλέην ἀσίδηρον ἀναιμάκτοιο Λυαίου
<nonn. d. 17.132> ζωγρήσῃ δόλος ἄλλος ἐν ̓́Αρεϊ λείψανον ̓Ινδῶν.”
<nonn. d. 17.133> ὣς φαμένου βαρύμηνις ἐχώσατο μᾶλλον ̓Ορόντης,
<nonn. d. 17.134> καὶ ταχὺς εἰς μόθον ἦλθε παλίνδρομος: ἡμιτελὴς γὰρ
<nonn. d. 17.135> ἦεν ἀγών, ἑτέρης δὲ θεμείλια πήγνυτο χάρμης.
<nonn. d. 17.136> ὄφρα μὲν ̓Ινδὸν ὅμιλον ὀρίδρομος ὥπλισεν ̓́Αρης,
<nonn. d. 17.137> τόφρα δὲ Βασσαρίδις πολυκαμπέος ὑψόθι Ταύρου
<nonn. d. 17.138> εἰς μόθον ἠπείγοντο, συνεστρατόωντο δὲ Βάκχοι
<nonn. d. 17.139> ὁπλοφόροι καὶ Φῆρες ἀτευχέες: οἱ μὲν ἐναύλων
<nonn. d. 17.140> ῥηξάμενοι κρηπῖδας ἐκούφισαν, οἱ δὲ κολώνης
<nonn. d. 17.141> ὑψιτενῆ πρηῶνα: καὶ ἀρχομένοιο κυδοιμοῦ
<nonn. d. 17.142> ἔχραον ἀντιβίοισι: πολυσχιδέες δὲ χαράδραι
<nonn. d. 17.143> ̓Ινδῴοις ἑλικηδὸν ὀιστεύοντο καρήνοις.
<nonn. d. 17.144> καὶ ποσὶ λεπταλέοισιν ἐπισκαίροντες ἐρίπνῃ
<nonn. d. 17.145> Πᾶνες ἐθωρήσσοντο μεμηνότες, ὧν ὁ μὲν αὐτῶν
<nonn. d. 17.146> μάρψας εὐπαλάμῳ βεβιημένον αὐχένα δεσμῷ
<nonn. d. 17.147> δήιον αἰγείῃσιν ἀνέσχισεν ἀνέρα χηλαῖς,
<nonn. d. 17.148> σὺν βριαρῷ θώρηκι μέσον κενεῶνα χαράσσων:
<nonn. d. 17.149> ὃς δὲ τανυπτόρθων κεράων εὐκαμπέσιν αἰχμαῖς
<nonn. d. 17.150> ὄρθιον ἁρπάξας τετορημένον ̓Ινδὸν ἀλήτην
<nonn. d. 17.151> μεσσοπαγῆ κούφιζεν, ἐς ἠερίας δὲ κελεύθους
<nonn. d. 17.152> δισσαῖς ὑψιπότητον ἀνηκόντιζε κεραίαις,
<nonn. d. 17.153> κύμβαχον αὐτοκύλιστον: ἀμαλλοφόροιο δὲ Δηοῦς
<nonn. d. 17.154> ἄλλος ἑῇ παλάμῃ δονέων καλαμητόμον ἅρπην,
<nonn. d. 17.155> ὡς στάχυν ὑσμίνης, ὡς δράγματα δηιοτῆτος,
<nonn. d. 17.156> δυσμενέων ἤμησε γονὰς γαμψώνυχι χαλκῷ,
<nonn. d. 17.157> τεύχων κῶμον ̓́Αρηι, θαλύσια καὶ Διονύσῳ,
<nonn. d. 17.158> τέμνων ἐχθρὰ κάρηνα: καὶ ὤρεγε μάρτυρι Βάκχῳ
<nonn. d. 17.159> καμπύλον ἀνδρομέῃ πεπαλαγμένον ἆορ ἐέρσῃ.
<nonn. d. 17.160> λοιβὴν αἱματόεσσαν ἐπισπένδων Διονύσῳ
<nonn. d. 17.161> καὶ Μοίρας ἐμέθυσσεν ἐνυάλιον πόμα λείβων:
<nonn. d. 17.162> ἄλλου δ' ἱσταμένου δεδραγμένος αἰγίβοτος Πάν,
<nonn. d. 17.163> χερσὶν ὁμοπλεκέεσσιν ἐπ' αὐχένι δεσμὸν ἑλίξας,
<nonn. d. 17.164> δήιον εὐθώρηκα μετεστυφέλιξε κεραίῃ,
<nonn. d. 17.165> δισσοτόμῳ γλωχῖνι δαϊζομένου κενεῶνος:
<nonn. d. 17.166> ἄλλος ἐπαΐσσοντα καλαύροπι φῶτα δαΐζων
<nonn. d. 17.167> μεσσόθεν ὀφρυόεντα διέθλασεν ἄκρα μετώπου.
<nonn. d. 17.168> καὶ θρασὺς ̓Ινδῴην στρατιὴν θάρσυνεν ̓Ορόντης
<nonn. d. 17.169> μῦθον ἀπειλητῆρα χέων ὑψήνορι φωνῇ:
<nonn. d. 17.170> “δεῦτε, φίλοι, Σατύροισιν ἀναστήσωμεν ̓Ενυώ:
<nonn. d. 17.171> ̓́Αρεα μὴ τρομέοιτε φυγοπτολέμου Διονύσου:
<nonn. d. 17.172> μηδέ τις ὑμείων πιέτω ξανθόχροον ὕδωρ,
<nonn. d. 17.173> μὴ γλυκερῆς δολόεντα μεμηνότα φάρμακα πηγῆς,
<nonn. d. 17.174> ̓Ινδῶν αἰνομόρων δεδαϊγμένα χειρὶ Λυαίου
<nonn. d. 17.175> μὴ μετὰ τόσσα κάρηνα καὶ ἡμέας ὕπνος ὀλέσσῃ.
<nonn. d. 17.176> δεῦτε, πάλιν μαχόμεσθα πεποιθότες: ἀπτόλεμος δὲ
<nonn. d. 17.177> ἀμφαδίην πότε Βάκχος ἐμὴν στήσειεν ̓Ενυώ;
<nonn. d. 17.178> εἰ δύναται, μενέτω με φυγὰς πρόμος, ὄφρα δαείη,
<nonn. d. 17.179> οἵους Δηριάδης προμάχους ἐς ̓́Αρηα κορύσσει.
<nonn. d. 17.180> μαρνάσθω πετάλοισιν, ἐγὼ δ' αἴθωνι σιδήρῳ.
<nonn. d. 17.181> χάλκεον ἔγχος ἔχοντι τί μοι ῥέξειε κορύμβοις
<nonn. d. 17.182> Λυδὸς ἀκοντίζων δρυόεν βέλος; ἀλλὰ μαχητὴν
<nonn. d. 17.183> σφιγγόμενον βαρύδεσμον ἀνάλκιδα τοῦτον ἐρύσσω
<nonn. d. 17.184> θηλυμανῆ Διόνυσον, ὀπάονα Δηριαδῆος:
<nonn. d. 17.185> οὗτος ὁ θῆλυν ἔχων ἁπαλὸν χρόα, πάντας ἐάσας
<nonn. d. 17.186> ̓Ινδοὺς τοσσατίους ἑνὶ μάρναο μοῦνον ̓Ορόντῃ.
<nonn. d. 17.187> ἡδὺς ὁ δινεύων κεχαλασμένα βόστρυχα χαίτης,
<nonn. d. 17.188> ἡδὺς ὁ Βασσαρίδων ἐρόεις πρόμος: ἀλλὰ καὶ αὐταὶ
<nonn. d. 17.189> κάλλεϊ τοξεύουσι καὶ οὐ βελέεσσι γυναῖκες.
<nonn. d. 17.190> σὰς προπόλους ̓Ινδοῖσι γυναιμανέεσσι συνάψω
<nonn. d. 17.191> ἑλκομένας ἐπὶ λέκτρα δορικτήτων ὑμεναίων.”
<nonn. d. 17.192> ὣς εἰπὼν προμάχοισιν ἐπέδραμε θερμὸς ̓Ορόντης,
<nonn. d. 17.193> ̓́Αρεος ἀμώων διφυὲς θέρος: οὐδέ τις ἔτλη
<nonn. d. 17.194> τοσσατίου προμάχοιο μένειν ἀντίξοον ὁρμήν,
<nonn. d. 17.195> οὐ θρασὺς Εὐρυμέδων πυρόεις, οὐ σύγγονος ̓́Αλκων:
<nonn. d. 17.196> φεῦγε γὰρ ̓Αστραῖος, Σατύρων πρόμος, οὐδέ τις αὐτῶν
<nonn. d. 17.197> Σειληνῶν παρέμιμνεν. ἀελλήεντι δὲ ταρσῷ
<nonn. d. 17.198> γαμβρὸς ἐριπτοίητος ἐμαίνετο Δηριαδῆος
<nonn. d. 17.199> ἀντία Κενταύρων ἀνεμώδεα λᾶον ἀείρων,
<nonn. d. 17.200> καὶ τύχεν ̔Υλαίοιο: δασυστέρνου δὲ νομῆος
<nonn. d. 17.201> ἔθλασεν ἄκρα μέτωπα βαλὼν μυλοειδέι πέτρῳ,
<nonn. d. 17.202> καὶ σκέπας ἐστυφέλιξε χαραδρήεντι βελέμνῳ,
<nonn. d. 17.203> ψευδαλέου μίμημα τετυγμένον ἠθάδι γύψῳ,
<nonn. d. 17.204> ἀντίτυπον πήληκος ἀληθέος ἕρκος ὀπωπῆς:
<nonn. d. 17.205> καὶ τὸ μὲν ἐν χθονὶ πῖπτε πολυσχιδές, αἴθοπι τέφρῃ
<nonn. d. 17.206> εἴκελον, ἀργυφέη δὲ πέλεν κόνις: αὐτὰρ ὁ κάμνων
<nonn. d. 17.207> ἔγχεϊ πετρήεντι πέδον πήχυνεν ἀγοστῷ.
<nonn. d. 17.208> Κενταύρου δ' ἑτέροιο δι' εὐκεράοιο καρήνου
<nonn. d. 17.209> ἀμφιτόμῳ βουπλῆγι τυχὼν λασίοιο μετώπου
<nonn. d. 17.210> ταυρείην ἐπίκυρτον ἀπηλοίησε κεραίην:
<nonn. d. 17.211> καὶ πολὺς εἰς χθόνα πῖπτεν, ἐπισκαίρων δὲ καρήνῳ
<nonn. d. 17.212> ἡμιθανὴς κεκύλιστο, καὶ οὔασι τύπτε κονίην:
<nonn. d. 17.213> καὶ δέμας ὀρθώσας πυμάτῳ βακχεύετο ταρσῷ,
<nonn. d. 17.214> εἰλιπόδην ἀγέλαστον ἔχων ὀρχηθμὸν ὀλέθρου:
<nonn. d. 17.215> καὶ κτύπον ἐσμαράγησε πέλωρ, ἅτε ταῦρος ἰάλλων
<nonn. d. 17.216> τρηχαλέον μύκημα σεσηρότος ἀνθερεῶνος, κρᾶτα τυπείς.
<nonn. d. 17.217> ̔Ελίκην δὲ βαλὼν ἄστοργος ̓Ερεμβεὺς
<nonn. d. 17.218> στήθεϊ χαλκὸν ἔλασσε, καὶ ἄργυφον ἄντυγα μαζοῦ
<nonn. d. 17.219> αἵματι φοινίσσοντι κατέγραφε κυανέη χείρ:
<nonn. d. 17.220> τὴν δὲ κονιομένην ἑτέρῃ ξύνωσαν ἀνίῃ
<nonn. d. 17.221> πέπλον ἀναστείλαντες ἀκοντιστῆρες ἀῆται:
<nonn. d. 17.222> καὶ χροὸς ἔβλυε λύθρον ἐπήρατον: αἰδομένη δὲ
<nonn. d. 17.223> δεξιτερῇ συνάγειρεν ἑὸν φεύγοντα χιτῶνα,
<nonn. d. 17.224> γυμνὰ φυλασσομένη χιονώδεος ὄργια μηροῦ.
<nonn. d. 17.225> καὶ θεὸς ἀθρήσας δηίων ἑτεραλκέα νίκην
<nonn. d. 17.226> καὶ Σατύρους πτώσσοντας ἐπεσμαράγησε κυδοιμῷ,
<nonn. d. 17.227> ὡς στρατὸς ἐννεάχιλος ἐριγδούπων ἀπὸ λαιμῶν
<nonn. d. 17.228> συμφερτοῖς στομάτεσσι χέων ἀντίκτυπον ἠχώ.
<nonn. d. 17.229> καὶ Βρομίῳ ταχύγουνος ἐμάρνατο μοῦνος ̓Ορόντης,
<nonn. d. 17.230> θνητὸς ἐών, βροτέῃ δὲ θεὸν προκαλίζετο φωνῇ.
<nonn. d. 17.231> ἄμφω δ' εἰς μόθον ἦλθον ὁμήλυδες, ὧν ὁ μὲν αὐτῶν
<nonn. d. 17.232> ἔγχος ἔχων, ὁ δὲ θύρσον ἀκαχμένον. ἄκρα δὲ Βάκχου
<nonn. d. 17.233> κρατὸς ἀνουτήτοιο βαλὼν ὑπέροπλος ̓Ορόντης
<nonn. d. 17.234> θηγαλέην Βρομίοιο μάτην ἤρασσε κεραίην:
<nonn. d. 17.235> οὐ γὰρ ἄναξ Διόνυσος ἀδηλήτοιο καρήνου
<nonn. d. 17.236> ταυροφυῆ τύπον εἶχε Σεληναίοιο μετώπου
<nonn. d. 17.237> τεμνόμενον βουπλῆγος ἀλοιητῆρι σιδήρῳ,
<nonn. d. 17.238> ὡς κερόεις ̓Αχελῷος ἀείδεται, οὖ ποτε κόψας
<nonn. d. 17.239> ̔Ηρακλέης κέρας εἷλε γαμοστόλος: ἀλλὰ Λυαῖος
<nonn. d. 17.240> οὐράνιον μίμημα βοώπιδος εἶχε Σελήνης,
<nonn. d. 17.241> δαιμονίης ἄρρηκτον ἔχων βλάστημα κεραίης,
<nonn. d. 17.242> ἀντιβίοις ἀτίνακτον: ὁ δὲ θρασὺς ἀντία Βάκχου
<nonn. d. 17.243> ἠερίῃ βαρύδουπος ὁμοίιος ̓Ινδὸς ἀέλλῃ
<nonn. d. 17.244> δεύτερον ἠκόντιζεν, ἀνεγνάμφθη δέ οἱ αἰχμὴ
<nonn. d. 17.245> νεβρίδος ἁψαμένη μολίβου τύπον. ἀντιτύπου δὲ
<nonn. d. 17.246> πέμπων οἴνοπα θύρσον ἐπὶ πλατὺν ὦμον ̓Ορόντου
<nonn. d. 17.247> Βάκχος ἑκὼν ἀφάμαρτεν: ἐπεγγελόων δὲ Λυαίου
<nonn. d. 17.248> ἔγχεϊ κισσήεντι θεημάχος εἶπεν ̓Ορόντης:
<nonn. d. 17.249> “οὗτος ὁ θῆλυν ὅμιλον ἐμαῖς στρατιῇσι κορύσσων,
<nonn. d. 17.250> εἰ δύνασαι, πολέμιζε γυναικείῳ σέο θύρσῳ,
<nonn. d. 17.251> εἰ δύνασαι, προμάχιζε: καί, εἰ μερόπων φρένα τέρπεις
<nonn. d. 17.252> πανδαμάτωρ, ἕνα μοῦνον ἀθελγέα θέλξον ̓Ορόντην.
<nonn. d. 17.253> ἵστασο δηριόων, καὶ γνώσεαι, οἷον ἀέξει
<nonn. d. 17.254> ὄρχαμον ἀλκήεντα γέρων ἐμὸς ̓Ινδός ̔Υδάσπης.
<nonn. d. 17.255> οὐ Φρυγίης γενόμην, ὅθεν ἄρσενές εἰσι γυναῖκες,
<nonn. d. 17.256> ἄσπορον ἀμήσαντες ἀνυμφεύτου στάχυν ἥβης:
<nonn. d. 17.257> οὐ θεράπων ἀσίδηρος ἀνάλκιδός εἰμι Λυαίου.
<nonn. d. 17.258> φάρμακα σοὺς προμάχους οὐ ῥύσεται: ὑμετέρας δὲ
<nonn. d. 17.259> θυιάδας ἀμφιπόλους ληίσσομαι, ἐκ δὲ κυδοιμοῦ
<nonn. d. 17.260> Σειληνοὺς θεράποντας ἐμῷ βασιλῆι κομίσσω,
<nonn. d. 17.261> σοὺς Σατύρους πτώσσοντας ἐμῷ δορὶ πάντας ὀλέσσω.”
<nonn. d. 17.262> εἶπεν ὁμοκλήσας στρατιῆς πρόμος: εἰσαΐων δὲ
<nonn. d. 17.263> Βάκχος ἄναξ κεχόλωτο, καὶ ἀμπελόεντι κορύμβῳ
<nonn. d. 17.264> τύψε κατὰ στέρνου πεφιδημένος: οὐτιδανῷ δὲ
<nonn. d. 17.265> ἄνθεϊ βοτρυόεντι τυπεὶς ἐσχίζετο θώρηξ:
<nonn. d. 17.266> οὐδὲ καλυπτομένου χροὸς ἥψατο Βακχιὰς αἰχμή,
<nonn. d. 17.267> οὐ δέμας ἄκρον ἄμυξε: σιδηρείου δὲ χιτῶνος
<nonn. d. 17.268> ῥηγνυμένου βαρύδουπος ἐχάζετο γυμνὸς ̓Ορόντης:
<nonn. d. 17.269> ἠῴην δ' ἐπὶ πέζαν ἑὰς ἐτίταινεν ὀπωπὰς
<nonn. d. 17.270> ἀντιπόρῳ Φαέθοντι καὶ ὑστατίην φάτο φωνήν:
<nonn. d. 17.271> “ἠέλιε, φλογεροῖο δι' ἅρματος αἰθέρα τέμτων.
<nonn. d. 17.272> γείτονα Καυκασίην ὑπὲρ αὔλακα φέγγος ἰάλλων
<nonn. d. 17.273> στῆσον ἐμοὶ σέο δίφρα, καὶ ἔννεπε Δηριαδῆι
<nonn. d. 17.274> ̓Ινδῶν δοῦλα γένεθλα καὶ αὐτοδάικτον ̓Ορόντην
<nonn. d. 17.275> καὶ θύρσους ὀλίγους ῥηξήνορας, εἰπὲ καὶ αὐτοῦ
<nonn. d. 17.276> νίκην φαρμακόεσσαν ἀπειρομόθου Διονύσου.
<nonn. d. 17.277> καὶ ῥόον οἰνωθέντα νοοσφαλέος ποταμοῖο:
<nonn. d. 17.278> εἰπὲ δὲ, πῶς ἀκάμαντα σιδηροφόρων στρατὸν ̓Ινδῶν
<nonn. d. 17.279> λεπταλέοις πετάλοισι διασχίζουσι γυναῖκες.
<nonn. d. 17.280> εἰ δὲ τεῆς Κλυμένης μιμνήσκεαι εἰσέτι λέκτρων,
<nonn. d. 17.281> ῥύεο Δηριαδῆα, τεῆς βλάστημα γενέθλης,
<nonn. d. 17.282> ̓Αστρίδος αἷμα φέροντα φατιζομένης σέο κούρης.
<nonn. d. 17.283> οὐ πιθόμην Βρομίῳ θηλύφρονι: μάρτυρας ἕλκω
<nonn. d. 17.284> ἠέλιον καὶ γαῖαν ἀτέρμονα καὶ θεὸν ̓Ινδῶν,
<nonn. d. 17.285> ἁγνὸν ὕδωρ. σὺ δὲ χαῖρε, καὶ ἵλαος ἔσσο κυδοιμῷ
<nonn. d. 17.286> ̓Ινδῶν μαρναμένων, καὶ ὀλωλότα θάψον ̓Ορόντην.”
<nonn. d. 17.287> ὣς εἰπὼν ξίφος εἷλκε, μέσῃ δ' ἐνὶ γαστέρι πήξας
<nonn. d. 17.288> αὐτοφόνῳ βαρύποτμος ἐπεσκίρτησε σιδήρῳ:
<nonn. d. 17.289> καὶ ποταμῷ κεκύλιστο καὶ οὔνομα δῶκεν ̓Ορόντῃ.
<nonn. d. 17.290> καί οἱ, ἔτι πνείοντα καὶ ἀσπαίροντα δοκεύων,
<nonn. d. 17.291> Βάκχος ἄναξ ἀγόρευε χέων φιλοκέρτομον ἠχώ:
<nonn. d. 17.292> “κεῖσο, νέκυς, ξείνοισιν έν ὕδασιν: ὑμέτερον δὲ
<nonn. d. 17.293> Δηριάδην θνήσκοντα πατὴρ κρύψειεν Υδάσπης.
<nonn. d. 17.294> ὑμέας ἀμφοτέρους ἑκυρὸν καὶ γαμβρὸν ὀλέσσω,
<nonn. d. 17.295> ἀντὶ δορὸς φονίοιο καὶ εὐθήκτοιο μαχαίρης
<nonn. d. 17.296> σείων Εὔια θύρσα καὶ ἀμπελόεσσαν ἀκωκήν.
<nonn. d. 17.297> ἀλλὰ δαφοινήεντι κατακτείνων σε σιδήρῳ
<nonn. d. 17.298> οὐ πίες ἁβρὰ ῥέεθρα μελισταγέος ποταμοῖο:
<nonn. d. 17.299> καὶ ποταμός σε κάλυψε, καὶ ἤμβροτες ἡδέος οἴνου.
<nonn. d. 17.300> ἢν ἐθέλῃς, πίε μοῦνος ὅλον ῥόον: ἀλλὰ ῥεέθρων
<nonn. d. 17.301> οὐ χατέεις ποταμοῖο πιὼν ̓Αχερούσιον ὕδωρ
<nonn. d. 17.302> λοίγιον: ἀνδροφόνῳ δέ ῥόῳ καὶ χεύματι πικρῷ
<nonn. d. 17.303> γαστέρα κυμαίνουσαν ἔχων ἐγκύμονα Μοίρης
<nonn. d. 17.304> γεύεο Κωκυτοῖο, καὶ ἢν ἐθέλῃς, πίε Λήθην,
<nonn. d. 17.305> ̓́Αρεος ὄφρα λάθοιο καὶ αἱμαλέοιο σιδήρου.”
<nonn. d. 17.306> ἔννεπε κερτομέων διερὸν νέκυν. οἰδαλέος δὲ
<nonn. d. 17.307> κύμασιν ἀσταθέεσσιν ἐσύρετο νεκρὸς ̓Ορόντης:
<nonn. d. 17.308> καὶ ψυχροῖς μελέεσσι διαπλώοντα ῥεέθρῳ
<nonn. d. 17.309> ἄπνοον ἠρεύγοντο νέκυν ποταμηίδες ὄχθαι.
<nonn. d. 17.310> τὸν μὲν ἐταρχύσαντο καὶ ἔστενον αἴλινα Νύμφαι,
<nonn. d. 17.311> νύμφαι ̔Αμαδρυάδες, χρυσέης παρὰ πυθμένα δάφνης
<nonn. d. 17.312> ἀμφὶ ῥοὰς ποταμοῖο, καὶ ἔγραφον ὑψόθι δέδρου:
<nonn. d. 17.313> “Βάκχον ἀτιμήσας στρατιῆς πρόμος ἐνθάδε κεῖται,
<nonn. d. 17.314> αὐτοφόνῳ παλάμῃ δεδαϊγμένος ̓Ινδὸς ̓Ορόντης.”
<nonn. d. 17.315> οὐδέ μόθου τέλος ᾖεν ἀτερπέος: ἡμιτελὴς γὰρ
<nonn. d. 17.316> ἦεν ἀγὼν καὶ δῆρις ἀνήνυτος: ὑψιφανὴς δὲ
<nonn. d. 17.317> ̓Ινδὸς ̓́Αρης ἀλάλαζε: παλιννόστῳ δὲ κυδοιμῷ
<nonn. d. 17.318> Λυδὸν ἐρευγομένη μανιώδεος ὄγκον ἀτελῆς
<nonn. d. 17.319> Βακχιὰς εἰς μόθον ἄλλον ἐκώμασε θυιὰς ̓Ενυώ,
<nonn. d. 17.320> δήιον ἀνδροφόνοισιν ἀκοντίζουσα κορύμβοις,
<nonn. d. 17.321> Αρεϊ βακχευθεῖσα: φιλοπτόρθου δὲ Λυαίου
<nonn. d. 17.322> δυσμενέες δρυόεντι κατεκτείνοντο σιδήρῳ
<nonn. d. 17.323> φοίνιον ἕλκος ἔχοντες: ἀθωρήκτοιο δὲ Βάκχης
<nonn. d. 17.324> ἔγχεϊ βοτρυόεντι δαϊζομένοιο σιδήρου
<nonn. d. 17.325> ̓Ινδοὶ χαλκοχίτωνες ἐθάμβεον ὀξέι κισσῷ
<nonn. d. 17.326> στήθεα γυμνωθέντα νεούτατα: ῥηίτεροι γὰρ
<nonn. d. 17.327> ἀσκεπέων θώρηκος ὀιστεύοντο φορῆες.
<nonn. d. 17.328> ἄλλων δ' ἄλλος ἔην φόνος ἄσπετος, ὧν ὑπὸ λύθρῳ
<nonn. d. 17.329> σχιζόμενοι πετάλοισιν ἐφοινίσσοντο χιτῶνες
<nonn. d. 17.330> μαρναμένων, ὅθι Ταῦρος: ἐκυκλώσαντο δέ Βάκχαι
<nonn. d. 17.331> ἀκλινέες στεφανηδὸν ὁμοζυγέων στίχας ̓Ινδῶν.
<nonn. d. 17.332> καὶ θρασὺς αὐλὸς ἔμελπε φόνου μέλος: έν δὲ κυδοιμῷ
<nonn. d. 17.333> βάκχοι μὲν θεράποντες ἀπειρομόθου Διονύσου
<nonn. d. 17.334> τυπτόμενοι πελέκεσσι καί ἀμφιτόμοισι μαχαίραις
<nonn. d. 17.335> πάντες ἔσαν πυργηδὸν ἀπήμονες: ἁβροκόμοι δὲ
<nonn. d. 17.336> δυσμενέες λεπτοῖσι κατεκτείνοντο πετήλοις:
<nonn. d. 17.337> ἐξείης δ' ἐπέπηκτο τανυπτόρθοις ἐνί δένδροις
<nonn. d. 17.338> ̓Ινδῶν πυκνὰ βέλεμνα, καὶ ἔγχεϊ νύσσετο πεύκη
<nonn. d. 17.339> τηλεπόρῳ, βέβλητο πίτυς, τοξεύετο δάφνη,
<nonn. d. 17.340> Φοίβου δένδρον ἐοῦσα, καὶ αἰδομένοις ἐνὶ φύλλοις
<nonn. d. 17.341> πεμπομένων ἐκάλυπτε τανυπτερύγων νέφος ἰῶν,
<nonn. d. 17.342> μή μιν ἴδῃ βελέεσσιν ὀιστευθεῖσαν ̓Απόλλων.
<nonn. d. 17.343> καὶ γυμνῇ παλάμῃ σακέων δίχα, νόσφι σιδήρου,
<nonn. d. 17.344> Βάκχη ῥόπτρα τίνασσε, καὶ ἤριπεν ἀσπιδιώτης:
<nonn. d. 17.345> τύμπανα δ' ἐσμαράγησε, καὶ ὠρχήσαντο μαχηταί:
<nonn. d. 17.346> κύμβαλα δ' ἐκροτάλιζε, καὶ αὐχένα κύψε Λυαίῳ
<nonn. d. 17.347> ̓Ινδὸς ἀνὴρ ἱκέτης. ὀλίγῳ δ' ἐνὶ δέρματι νεβρῶν
<nonn. d. 17.348> ἀρραγέες γλωχῖνες ἐδοχμώθησαν ἀκόντων:
<nonn. d. 17.349> χαλκοβαρὴς δ' ἄγναμπτος ἐτέμνετο φυλλάδι πήληξ.
<nonn. d. 17.350> καί τις ̓Αρειμανέων Σατύρων πρόμος ἀνέρα Βάλλων
<nonn. d. 17.351> εὔια ῥῖπτε πέτηλα, νεουτήτου δὲ φορῆος
<nonn. d. 17.352> χάλκεος ἀμπελόεντι χιτὼν ἐσχίζετο κισσῷ.
<nonn. d. 17.353> ἀθρήσας δὲ τάλαντα μάχης ἑτεραλκέι ῥιπῇ
<nonn. d. 17.354> νίκην ̓Ινδοφόνοιο προθεσπίζοντα Λυαίου
<nonn. d. 17.355> ̓Αστράεις ἀκίχητος ἐχάζετο, πότμον ἀλύξας,
<nonn. d. 17.356> ἐγχείην τανύφυλλον ὑποπτήσσων Διονύσου.
<nonn. d. 17.357> τόφρα δ' ̓Αρισταῖος φυσίζοα φάρμακα πάσσων
<nonn. d. 17.358> Βασσαρίδων ὅλον ἕλκος ἀκέσσατο Φοιβάδι τέχνῃ.
<nonn. d. 17.359> τῆς μὲν ἐπὶ πληγῇσι βαλὼν Κενταυρίδα ποίην.
<nonn. d. 17.360> τῆς δὲ βαρυνομένης φονίην ἐκάθηρεν ἐέρσην
<nonn. d. 17.361> αἷμα περιθλίβων: κινυρὴν δ' ἰήσατο Βάκχην
<nonn. d. 17.362> συντρίψας βοτάνας πολυειδέας ἕλκεσι κούρης,
<nonn. d. 17.363> ἢ ποδὸς ἢ παλάμης ἢ στήθεος ἢ κενεῶνος.
<nonn. d. 17.364> ἄλλου δὲ προμάχου φονίῳ βληθέντος ὀιστῷ
<nonn. d. 17.365> εἷλκε θοὴν γλωχῖνα, καὶ ἕλκεα χειρὶ πιέζων
<nonn. d. 17.366> αἱμαλέην κατὰ βαιὸν ἀνηκόντιζεν ἐέρσην:
<nonn. d. 17.367> ἄλλῳ χεῖρα πέλασσε, καὶ ἕλκεος ἄκρα χαράξας
<nonn. d. 17.368> ἰῷ φαρμακόεντι σεσηπότα τάμνε μαχαίρῃ,
<nonn. d. 17.369> ἀκροτάτῃ παλάμῃ πεφιδημένα δάκτυλα βάλλων:
<nonn. d. 17.370> καὶ χλοερῷ συνέμιξε βιαρκέος ἄνθεϊ γαίης
<nonn. d. 17.371> δαιδαλέας ὠδῖνας ἀλεξικάκοιο μελίσσης,
<nonn. d. 17.372> χειρὶ περιρραίνων ὀδυνήφατον ἰκμάδα βάκχου:
<nonn. d. 17.373> ἄλλους δ' οὐταμένους ἰήσατο φοιβάδι φωνῇ,
<nonn. d. 17.374> φρικτὸν ὑποτρύζων πολυώνυμον ὕμνον ἀοιδῆς,
<nonn. d. 17.377> πατρῴης νοέων ζωαρκέος ὄργια τέχνης.
<nonn. d. 17.375> ὥς ὁ μέν αἰόλον ἕλκος ἀκέσσατο. μαρναμένων δὲ
<nonn. d. 17.376> ἤδη βαρβαρόφωνος ἐπαύσατο θῆλυς ̓Ενυώ.
<nonn. d. 17.378> καὶ πολέας ζώγρησαν ἀπὸ πτολέμοιο μαχητὰς
<nonn. d. 17.379> Βασσαρίδες: πολλοὶ δὲ λελοιπότες οὔρεα ταύρου
<nonn. d. 17.380> δυσμενέες νόστησαν ἐς ̓Ινδῴης κλίμα γαίης
<nonn. d. 17.381> ἐλπίσιν ἀπρήκτοισιν ἐς οἰκία Δηριαδῆος,
<nonn. d. 17.382> ἀμφιλαφεῖς ἐλατῆρες ἀμετροβίων ἐλεφάντων.
<nonn. d. 17.383> καὶ Σατύρους μετὰ δῆριν ἐποίνιον εἰς χορὸν ἕλκων
<nonn. d. 17.384> Πὰν νόμιος κελάδησε, χέων ἐπινίκιον ἠχώ.
<nonn. d. 17.385> καὶ Βλέμυς οὐλοκάρηνος, ̓Ερυθραίων πρόμος ̓Ινδῶν,
<nonn. d. 17.386> ἱκεσίης κούφιζεν ἀναίμονα θαλλὸν ἐλαίης,
<nonn. d. 17.387> ̓Ινδοφόνῳ γόνυ δοῦλον ὑποκλίνων Διονύσῳ.
<nonn. d. 17.388> καὶ θεός, ἀθρήσας κυρτούμενον ἀνέρα γαίῃ,
<nonn. d. 17.389> χειρὶ λαβὼν ὤρθωσε, πολυγλώσσῳ δ' ἅμα λαῷ
<nonn. d. 17.390> κυανέων πόμπευεν ἐρύκων τηλόθεν ̓Ινδῶν,
<nonn. d. 17.391> κοιρανίην στυγέοντα καὶ ἤθεα Δηριαδῆος,
<nonn. d. 17.392> ̓Αρραβίης ἐπί πέζαν, ὅπῃ παρὰ γείτονι πόντῳ
<nonn. d. 17.393> ὄλβιον οὖδας ἔναιε καὶ οὔνομα δῶκε πολίταις:
<nonn. d. 17.394> καὶ Βλέμυς ὠκὺς ἵκανεν ἐς ἑπταπόρου στόμα Νείλου,
<nonn. d. 17.395> ἐσσόμενος σκηπτοῦχος ὁμόχροος Αἰθιοπήων:
<nonn. d. 17.396> καί μιν ἀειθερέος Μερόης ὑπεδέξατο πυθμήν,
<nonn. d. 17.397> ὀψιγόνοις Βλεμύεσσι προώνυμον ἡγεμονῆα.
<nonn. d. 18.1> ἤδη δὲ πτερόεσσα πολύστομος ἵπτατο Φήμη
<nonn. d. 18.2> ̓Ασσυρίης στίχα πᾶσαν ὑποτροχόωσα πολήων,
<nonn. d. 18.3> οὔνομα κηρύσσουσα κορυμβοφόρου Διονύσου,
<nonn. d. 18.4> καὶ θρασὺν ̓Ινδὸν ̓́Αρηα καὶ ἀγλαόβοτρυν ὀπώρην.
<nonn. d. 18.5> καὶ Στάφυλος Σατύρων στρατιὴν ἀσίδηρον ἀκούων
<nonn. d. 18.6> ὄργιά τ' ἀμπελόεντα καὶ Εὔια θύσθλα Λυαίου
<nonn. d. 18.7> Βάκχον ἰδεῖν μενέαινε: καὶ υἱέα Βότρυν ἐπείγων
<nonn. d. 18.8> κοίρανος ̓Ασσυρίων ἀνεμώκεος ὑψόθι δίφρου
<nonn. d. 18.9> ἤντετο βοτρυόεντι παρερχομένῳ Διονύσῳ.
<nonn. d. 18.10> τὸν μέν ἰδὼν ἐπιόντα καὶ ἀργυρόκυκλον ἀπήνην
<nonn. d. 18.11> πορδαλίων τε λέπαδνα καὶ ἡνία φαιδρὰ λεόντων
<nonn. d. 18.12> βότρυς ἀκερσικόμης ἀνεσείρασεν ἅρμα τοκῆος:
<nonn. d. 18.13> καὶ Στάφυλος σκηπτοῦχος ἑοῦ κατεπήλατο δίφρου
<nonn. d. 18.14> πορδαλίων στατὸν ἴχνος ὀπιπεύων Διονύσου:
<nonn. d. 18.15> καὶ ποδὸς ὀκλάζοντος ἐπὶ χθονὸς ἴχνος ἐρείδων,
<nonn. d. 18.16> θαλλὸν ἐλαιήεντα θεουδέι χειρὶ τιταίνων
<nonn. d. 18.17> καὶ φιλίῳ Διόνυσον ἄναξ μειλίξατο μύθῳ:
<nonn. d. 18.18> “πρὸς Διὸς ἱκεσίοιο, τεοῦ, Διόνυσε, τοκῆος,
<nonn. d. 18.19> πρὸς Σεμέλης θεόπαιδος, ἐμὸν μὴ παῖδα παρέλθῃς.
<nonn. d. 18.20> ἔκλυον, ὡς ὑπέδεκτο τεὸν γενετῆρα Λυκάων,
<nonn. d. 18.21> αὐτὸν ὁμοῦ μακάρεσσι, καὶ υἱέα χειρὶ δαΐξας
<nonn. d. 18.22> Νύκτιμον ἀγνώσσοντι τεῷ παρέβαλλε τοκῆι,
<nonn. d. 18.23> καὶ Διὶ παμμεδέοντι μιῆς ἔψαυσε τραπέζης,
<nonn. d. 18.24> ̓Αρκαδίης παρὰ πέζαν: ὑπὲρ Σιπύλου δὲ καρήνων
<nonn. d. 18.25> Τάνταλος, ὡς ἐνέπουσι, τεὸν ξείνισσε τοκῆα,
<nonn. d. 18.26> δαιτρεύσας δ' ἑὸν υἷα θεοῖς παρέθηκεν ἐδωδήν:
<nonn. d. 18.27> καὶ Πέλοπος πλατὺν ὦμον, ὅσον θοινήσατο Δηώ,
<nonn. d. 18.28> μορφώσας ἐλέφαντι, νόθῳ τεχνήμονι κόσμῳ,
<nonn. d. 18.29> υἱέα δαιτρευθέντα πάλιν ζώγρησε Κρονίων,
<nonn. d. 18.30> ἔμπαλιν ἀλλήλοις μεμερισμένα γυῖα συνάπτων.
<nonn. d. 18.31> ἀλλὰ τί σοι, Διόνυσε, Λυκάονα παιδοφονῆα
<nonn. d. 18.32> ξεινοδόκον μακάρων, καὶ Τάνταλον ἠεροφοίτην
<nonn. d. 18.33> νεκταρέων ὀνόμηνα δολόφρονα φῶρα κυπέλλων,
<nonn. d. 18.34> δήιον ἀμβροσίης καἰ νέκταρος ἄνδρα πιφαύσκων;
<nonn. d. 18.35> Ζῆνα καὶ ̓Απόλλωνα μιῇ ξείνισσε Μακελλώ ...
<nonn. d. 18.36> καὶ Φλεγύας ὅτε πάντας ἀνερρίζωσε θαλάσσῃ
<nonn. d. 18.37> νῆσον ὅλην τριόδοντι διαρρήξας ἐνοσίχθων,
<nonn. d. 18.38> ἀμφοτέρας ἐφύλαξε καὶ οὐ πρήνιξε τριαίνῃ.
<nonn. d. 18.39> καὶ σύ, φέρων μίμημα τεοῦ ξενίοιο τοκῆος,
<nonn. d. 18.40> εἰς μίαν ἠριγένειαν ἐμῶν ἐπίβηθι μελάθρων:
<nonn. d. 18.41> δὸς χάριν ἀμφοτέροις, καὶ Βότρυϊ καἰ γενετῆρι.”
<nonn. d. 18.42> ὥς εἰπὼν παρέπεισεν: ἑῷ δ' ἐποχήσατο δίφρῳ.
<nonn. d. 18.43> ὀλβίζων ἑὸν οἶκον, ἐφεσπομένου Διονύσου:
<nonn. d. 18.44> καὶ θρασὺς ἱππείην ἀνεκούφισε Βότρυς ἱμάσθλην,
<nonn. d. 18.45> ταυρείην δ' ἑλικηδὸν ἐρημάδα πέζαν ὁδεύων
<nonn. d. 18.46> ἤλασε πάτριον ἅρμα, καὶ ἡγεμόνευε Λυαίῳ
<nonn. d. 18.47> ̓Ασσυρίην ἐπὶ γαῖαν: ἐπαυχενίοις δὲ λεπάδνοις
<nonn. d. 18.48> χρύσεα Μυγδονίοιο δεδεγμένος ἡνία διφρου
<nonn. d. 18.49> ἡνίοχος Βρομίοιο Μάρων, ἀκόρητος ἱμάσθλης
<nonn. d. 18.50> θηρονόμου μάστιγος ἀφειδέα ῥοῖζον ἰάλλων,
<nonn. d. 18.51> πορδαλίων ἤλαυνεν ἀελλήεσσαν ἀπήνην:
<nonn. d. 18.52> καὶ Σάτυροι προθέοντες ἀνεκρούσαντο χορείην,
<nonn. d. 18.53> ἀμφιπερισκαίροντες ὀρίδρομον ἄρμα Λυαίου:
<nonn. d. 18.54> πολλὴ δ' ἔνθα καἰ ἔνθα φιλάνθεμος ἔτρεχε Βάκχη
<nonn. d. 18.55> δύσβατον οἶμον ἔχουσα βατῷ ποδί, καἰ πτύχα πέτρης
<nonn. d. 18.56> στεινὴν κλιμακόεσσαν ἐμέτρεεν ὠκέι ταρσῷ,
<nonn. d. 18.57> καὶ παλάμῃ κροτάλιζε καὶ εὐρύθμοισι πεδίλοις,
<nonn. d. 18.58> μόχθον ὑποκλέπτουσα βαθυκρήμνοιο κελεύθου,
<nonn. d. 18.59> οἰστρομανής: καὶ Πᾶνες ἐθήμονος ὑψόθι πέτρης
<nonn. d. 18.60> ποσσὶν ἐυκνήμισιν ἐπωρχήσατο κονίῃ,
<nonn. d. 18.61> ἀστιβέος πρηῶνα διαστείχοντες ἐρίπνης.
<nonn. d. 18.62> ἀλλ' ὅτε νισσομένοισι φάνη βασιλήιος αὐλὴ
<nonn. d. 18.63> τηλεφανὴς στίλβουσα λίθων ἑτερόχροϊ κόσμῳ,
<nonn. d. 18.64> εὐχαίτης τότε Βότρυς ὄχον πατρῷον ἐάσας
<nonn. d. 18.65> εἰς δόμον ὠκυπέδιλος ἔβη, προκέλευθος ὁδίτης,
<nonn. d. 18.66> ἐντύνων ἅμα πάντα, φιλοστόργῳ δὲ μενοινῇ
<nonn. d. 18.68> ὥπλισε πιαλέης ἑτερότροπα δεῖπνα τραπέζης.
<nonn. d. 18.67> ὄφρα μέν εἰσέτι Βότρυς ἐκόσμεε δαῖτα Λυαίῳ,
<nonn. d. 18.69> τόφρα δὲ ποικιλόδωρος ἄναξ ἐπεδείκνυε Βάκχῳ
<nonn. d. 18.70> κάλλεα τεχνήεντα λιθοστρώτοιο μελάθρου,
<nonn. d. 18.71> τῶν ἄπο μαρμαρέη πολυδαίδαλος ἔρρεεν αἴγλη,
<nonn. d. 18.72> σύγχροος ἠελίοιο καὶ ἀντιτύποιο σελήνης:
<nonn. d. 18.73> τοῖχοι δ' ἀργυρέοισιν ἐλευκαίνοντο μετάλλοις,
<nonn. d. 18.74> καὶ μερόπων σπινθῆρας ἐπαστράπτουσα προσώπῳ
<nonn. d. 18.75> λύχνις ἔην, λύχνοιο φερώνυμος: εἶχε καἰ αὐτὴν
<nonn. d. 18.76> οἶκος ἐρευθιόωντι κεκασμένος αἴθοπι πέτρῳ
<nonn. d. 18.77> οἰνωπὴν ἀμέθυστον ἐρειδομένην ὑακίνθῳ:
<nonn. d. 18.78> αὐγὴν δ' αἰθαλόεσσαν ἀπέπτυεν ὠχρὸς ἀχάτης,
<nonn. d. 18.79> καἰ φολίδων στικτοῖσι τύποις ἀμάρυσσεν ὀφίτης:
<nonn. d. 18.80> ̓Ασσυρίη δὲ μάραγδος ἀνήρυγεν ἔγχλοον αἴγλην.
<nonn. d. 18.81> κιονέῃ δὲ φάλαγγι περιστρωθέντα μελάθρων
<nonn. d. 18.82> χρύσεα δουρατέης ἐρυθαίνετο νῶτα καλύπτρης
<nonn. d. 18.83> ἀφνειοῖς ὀρόφοισι: πολυσχιδέων δέ μετάλλων
<nonn. d. 18.84> φαιδρὸν ἐυψήφιδι πέδον ποικίλλετο τέχνῃ:
<nonn. d. 18.85> καὶ πυλεὼν περίμετρος ἐυγλύπτῳ τινὶ δούρῳ
<nonn. d. 18.86> λεπτοφυῆ τύπον εἶχε νεοπρίστων ἐλεφάντων.
<nonn. d. 18.87> τοῖα γέρων σκηπτοῦχος ἐδείκνυε μάρτυρι Βάκχῳ:
<nonn. d. 18.88> καὶ μόγις ἴχνος ἔκαμψεν ἔσω θεοδέγμονος αὐλῆς
<nonn. d. 18.89> χειρὸς ἔχων Διόνυσον: ὁ δὲ βραδυπειθέι ταρσῷ
<nonn. d. 18.90> πλαζομένην ἑλικηδὸν ἑὴν ἐτίταινεν ὀπωπήν:
<nonn. d. 18.91> καὶ θεὸς ἀστερόεσσαν ἐθάμβεεν ἤνοπι κόσμῳ
<nonn. d. 18.92> ξεινοδόκου βασιλῆος ἰδὼν χρυσήλατον αὐλήν.
<nonn. d. 18.93> ἀμφιπόλους δ' οἴστρησεν ἄναξ καὶ δμῶας ἐπείγων,
<nonn. d. 18.94> ταύρων ζατρεφέων ἀγέλην καὶ πώεα μήλων
<nonn. d. 18.95> δαιτρεύειν Σατύροισι βοοκραίρου Διονύσου.
<nonn. d. 18.96> καὶ Σταφύλου σπεύδοντος ἔην ταχυεργὸς ἀπειλὴ
<nonn. d. 18.97> δμωσὶν ἀμοιβαίοισιν: ἐπερρώοντο δὲ πολλοὶ
<nonn. d. 18.98> εἰλαπίνης δρηστῆρες: ἐδαιτρεύοντο δὲ ταῦροι
<nonn. d. 18.99> καὶ νομάδων ὀίων λιπαραὶ στίχες. ἦν δὲ χορείη:
<nonn. d. 18.100> καὶ δόμον εὐφόρμιγγα θυώδεες ἔπνεον αὖραι,
<nonn. d. 18.101> εὐόδμου δέ πόληος ἀνεκνίσσωσαν ἀγυιάς:
<nonn. d. 18.102> ἀμφιλαφεῖς δ' ἐμέθυσσαν ὅλον δόμον ἰκμάδες οἴνου.
<nonn. d. 18.103> κύμβαλα δ' ἐπλατάγησε, παρ' εὐκελάδῳ δὲ τραπέζῃ
<nonn. d. 18.104> Πανιάδες σύριγγες ἐβόμβεον, ἔβρεμον αὐλοὶ
<nonn. d. 18.105> συμπλεκέες, καὶ κύκλος ἐριγδούποιο βοείης
<nonn. d. 18.106> διχθαδίοις πατάγοισιν ἐπεσμαράγησε μελάθρῳ,
<nonn. d. 18.107> καὶ κτύπος ἦν κροτάλων ἐπιδόρπιος. ὲν δ' ἄπα μέσσῳ
<nonn. d. 18.108> οἰνοβαρὴς τρομεροῖο φέρων ποδὸς ἄστατον ὁρμὴν
<nonn. d. 18.109> ἤιεν ἔνθα καὶ ἔνθα Μάρων, δεδονημένος οἴστρῳ,
<nonn. d. 18.110> ὄρθιον ἐκ δαπέδοιο παλίσσυτον ἴχνος ἑλίσσων,
<nonn. d. 18.111> χεῖρας ἑὰς διδύμων Σατύρων ὑπὲρ ὦμον ἐρείσας
<nonn. d. 18.112> μεσσοφανής: ἑτέρου δὲ ποδὸς κουφίζετο παλμῷ
<nonn. d. 18.113> ἀλλοτρίῳ, ξανθωπὸν ἔχων χρόα, μεσσόθι, πέμπων
<nonn. d. 18.114> πορφυρέας ἀκτῖνας ὅλῳ στίλβοντι προσώπῳ,
<nonn. d. 18.115> ἀντίτυπον μίμημα Σεληναίῃσι κεραίαις,
<nonn. d. 18.116> λαιῇ μὲν νεόδαρτον ἐθήμονος ἔγκυον οἴνου
<nonn. d. 18.117> αὐχενίῳ ζωστῆρι περίπλοκον ἀσκὸν ἀείρων,
<nonn. d. 18.118> δεξιτερῇ δὲ κύπελλον: ἐκυκλώσαντο δὲ Βάκχαι
<nonn. d. 18.119> γηραλέον σκαίροντα ποδῶν ἑτεραλκέι ταρσῷ,
<nonn. d. 18.120> οἷα πεσεῖν μέλλοντα τινασσομένοιο καρήνου,
<nonn. d. 18.121> οὔ ποτε πεπτηῶτα. μεθυσφαλέες δὲ καὶ αὐτοὶ
<nonn. d. 18.122> ἀμφίπολοι καὶ δμῶες ἐβακχεύοντο χορείῃ,
<nonn. d. 18.123> γευσάμενοι πρώτιστον ἀήθεος ἡδέος οἴνου.
<nonn. d. 18.124> καὶ Σταφύλου βασιλῆος ἀριστώδινα γυναῖκα
<nonn. d. 18.125> Βακχιὰς ἀμπελόεσσα Μέθην ἐμέθυσεν ἐέρση:
<nonn. d. 18.126> ἡ δὲ καρηβαρέουσα πιεῖν πάλιν ᾔτεε Βάκχας,
<nonn. d. 18.127> οἰνοδόκον κρητῆρα περισκαίρουσα Λυαίου:
<nonn. d. 18.128> καὶ κεφαλὴν ἐλέλιζε μετήλυδα δίζυγι παλμῷ,
<nonn. d. 18.129> ὤμῳ ἐπικλίνουσα κόμην ἑτεραλκέι ῥιπῇ
<nonn. d. 18.130> ἄστατος, ἔνθα καὶ ἔνθα παλίντροπος: ἀμφὶ δὲ γαίῃ
<nonn. d. 18.131> πυκνὰ πεσεῖν μέλλουσαν ὀλισθηροῖσι πεδίλοις
<nonn. d. 18.132> θυιάδα χερσὶ λαβοῦσα Μέθην ὠρθώσατο Βάκχη.
<nonn. d. 18.133> καὶ Στάφυλος μεμέθυστο: φιλακρήτῳ δὲ κυπέλλῳ
<nonn. d. 18.134> βότρυος οἰνωθέντος ἐφοινίσσοντο παρειαί:
<nonn. d. 18.135> καὶ πάις ἀρτιγένειος ἅμα Σταφύλῳ γενετῆρι
<nonn. d. 18.136> ἀπλεκέας πλοκαμῖδας ἀήθεϊ δήσατο κισσῷ
<nonn. d. 18.137> μιτρώσας στεφανηδόν: ἐπ' ἴχνεσι δ' ἴχνος ἀμείβων
<nonn. d. 18.138> ποσσὶν ὁμοζήλοισιν ἕλιξ ὠρχήσατο Βότρυς,
<nonn. d. 18.139> δεξιὸν ἐκ λαιοῖο μετήλυδα ταρσὸν ἑλίσσων:
<nonn. d. 18.140> καὶ Στάφυλος σκίρτησε ποδῶν βητάρμονι παλμῷ,
<nonn. d. 18.141> καμπύλον ἴχνος ἄγων τροχαλῷ κυκλούμενον ὁλκῷ,
<nonn. d. 18.142> βότρυος ὀρχηστῆρος ἐπ' αὐχένι πῆχυν ἐρείσας:
<nonn. d. 18.143> καὶ ποτὸν εὐφήμησε χοροπλεκέος Διονύσου
<nonn. d. 18.144> ἄστατος, ἔνθα καὶ ἔνθα καθειμένα βόστρυχα σείων
<nonn. d. 18.145> ὤμῳ ἐπαΐσσοντα: μέθη δ' ἐχόρευε καὶ αὐτή.
<nonn. d. 18.146> πῆχυν ἐπικλίνουσα καὶ υἱέι καί παρακοίτῃ.
<nonn. d. 18.147> μεσσατίη Σταφύλου καὶ Βότρυος: ἧ δὲ νοῆσαι
<nonn. d. 18.148> τερπωλὴν τριέλικτον ὁμοπλέκτοιο χορείης.
<nonn. d. 18.149> καὶ Πίθος ὠμογέρων, πολιὴν ἀνέμοισι τινάσσων,
<nonn. d. 18.150> χεύματος ἡδυπότοιο βεβυσμένος ἄχρις ὀδόντων
<nonn. d. 18.151> οἰνοβαρὴς ἐχόρευε, μεθυσφαλὲς ἴχνος ἑλίσσων:
<nonn. d. 18.152> καὶ γλυκεραῖς λιβάδεσσιν ἐρευγομένων ἀπὸ λαιμῶν
<nonn. d. 18.153> ξανθὴν ἀφριόωσαν ἑὴν λεύκαινεν ὑπήνην.
<nonn. d. 18.154> καὶ πίον εἰς ὅλον ἦμαρ: ἀφυσσομένων δὲ κυπέλλων
<nonn. d. 18.155> ἑσπερίην χθόνα πᾶσαν ὑπόσκιος ἔσκεπεν ὄρφνη
<nonn. d. 18.156> ἀκροκελαινιόωσα, καὶ αἰόλα φέγγεϊ λεπτῷ
<nonn. d. 18.157> ἄστρα καταυγάζων ἐμελαίνετο δίχροος ἀήρ,
<nonn. d. 18.158> δυομένου Φαέθοντος ὑπὸ σκιοειδέι κώνῳ,
<nonn. d. 18.159> βαιὸν ὀπισθοκέλευθον ἔχων ἔτι λείψανον ̓Ηοῦς:
<nonn. d. 18.160> καὶ ζόφον ἐχλαίνωσεν ἑῷ χροῒ σιγαλέη νὺξ
<nonn. d. 18.161> οὐρανὸν ἀστερόεντι διαγράψασα χιτῶνι.
<nonn. d. 18.162> οἱ δὲ μετὰ κρητῆρα μέθης, μετὰ δεῖπνα τραπέζης
<nonn. d. 18.163> βότρυς ὁμοῦ γενετῆρι καὶ οἰνοχύτῳ Διονύσῳ
<nonn. d. 18.164> κεκριμένοι στοιχηδὸν ἐυστρώτων ἐπὶ λέκτρων
<nonn. d. 18.165> ὕπνου δῶρον ἕλοντο καὶ ὡμίλησαν ὀνείροις.
<nonn. d. 18.166> ἀλλ' ὅτε δὴ ῥοδέοις ἀμαρύγμασιν ἅγγελος ̓Ηοῦς
<nonn. d. 18.167> ἀκροφαὴς ἐχάραξε λιπόσκιον ὄρθρος ὀμίχλην,
<nonn. d. 18.168> εὐχαίτης τότε Βάκχος ἑώιος ἄνθορεν εὐνῆς,
<nonn. d. 18.169> ἐλπίδι νικαίῃ δεδονημένος: ἐννύχιος γὰρ
<nonn. d. 18.170> ̓Ινδῴην ἐδάιζε γονὴν κισσώδεϊ θύρσῳ,
<nonn. d. 18.171> ὑπναλέης μεθέπων ἀπατήλιον εἰκόνα χάρμης.
<nonn. d. 18.172> καὶ κτύπον εἰσαΐων Σατύρων καὶ δοῦπον ἀκόντων
<nonn. d. 18.173> φλοῖσβον ὀνειρείης ἀπεσείσατο δηιοτῆτος,
<nonn. d. 18.174> ὕπνον ἀποσκεδάσας πολεμήιον: εἶχε δὲ θυμῷ
<nonn. d. 18.175> μαντιπόλου φόβον αἰνὸν ἀπειλητῆρος ὀνείρου:
<nonn. d. 18.176> μιμηλῆς γὰρ ὄπωπε μάχης ἴνδαλμα Λυκούργου
<nonn. d. 18.177> ἐσσομένων προκέλευθον, ὅτι θρασὺς ἔνδοθι λόχμης
<nonn. d. 18.178> δύσμαχος ἐκ σκοπέλοιο λέων λυσσώδεϊ λαιμῷ
<nonn. d. 18.179> Βάκχον ἔτι σκαίροντα καὶ οὐ ψαύοντα σιδήρου
<nonn. d. 18.180> εἰς φόβον ἐπτοίησε, καὶ ἤλασεν ἄχρι θαλάσσης
<nonn. d. 18.181> κρυπτόμενον πελάγεσσι, πεφυζότα θηρὸς ἀπειλήν:
<nonn. d. 18.182> καὶ φόβον ἄλλον ὄπωπε, λέων θρασὺς ὅττι γυναῖκας
<nonn. d. 18.183> θυρσοφόρους ἐδίωκε, κεχηνότος ἀνθερεῶνος,
<nonn. d. 18.184> αἱμάσσων ὀνύχεσσι, χαρασσομένων δὲ γυναικῶν
<nonn. d. 18.185> μύστιδος ὲκ παλάμης ἐκυλίνδετο θύσθλα κονίῃ,
<nonn. d. 18.186> κύμβαλα δ' ὲν χθονὶ κεῖτο: μεταστρεφθεῖσα δὲ Βάκχη
<nonn. d. 18.187> δεσμὰ λεοντείοισιν ἐπεσφήκωσε γενείοις
<nonn. d. 18.188> σειρὴν ἀμπελόεσσαν ἐπισφίγξασα καρήνῳ,
<nonn. d. 18.189> ἀγχονίῳ δὲ λέοντος ἐπέπλεκεν αὐχένα δεσμῷ:
<nonn. d. 18.190> θηρὶ δὲ θῆλυς ὅμιλος ἐπέδραμεν ἄλλος ἐπ' ἄλλῳ,
<nonn. d. 18.191> καὶ βλοσυροὺς ἐχάραξε πόδας καὶ χεῖρας ἀκάνθαις:
<nonn. d. 18.192> καὶ μόγις εἱλικόεντι περιζωσθέντα κορύμβῳ
<nonn. d. 18.193> ̓́Αρτεμις ἐζώγρησεν: ἀπ' αἰθερίοιο δὲ κόλπου
<nonn. d. 18.194> ἀστεροπὴ πυρόεσσα καταΐξασα προσώπου
<nonn. d. 18.195> θῆρα παλινδίνητον ἐθήκατο τυφλὸν ὁδίτην.
<nonn. d. 18.196> τοῖον ὄναρ Διόνυσος ἐσέδρακεν: ἐκ λεχέων δὲ
<nonn. d. 18.197> ὀρθὸς ἐὼν ἔνδυνε φόνῳ πεπαλαγμένον ̓Ινδῶν
<nonn. d. 18.198> χάλκεον ἀστερόεντα κατὰ στέρνοιο χιτῶνα,
<nonn. d. 18.199> καὶ σκολιῷ μίτρωσε κόμην ὀφιώδεϊ δεσμῷ,
<nonn. d. 18.200> καὶ πόδας ἐσφήκωσεν ἐρευθιόωντι κοθόρνῳ,
<nonn. d. 18.201> χειρὶ δὲ θύρσον ἄειρε, φιλάνθεμον ἔγχος ̓Ενυοῦς:
<nonn. d. 18.202> καὶ Σάτυρον κίκλησκεν ὀπάονα. θεσπεσίην δὲ
<nonn. d. 18.203> Βακχείων στομάτων ἀίων ἀντίκτυπον ἠχὼ
<nonn. d. 18.204> κοίρανος ἔγρετο Βότρυς, ἑὸν δ' ἔνδυνε χιτῶνα:
<nonn. d. 18.205> καὶ Πίον ὑπνώοντα μέθη δ' ὡς ἔκλυε φωνῆς,
<nonn. d. 18.206> κρᾶτα μόγις κούφιζε, βαρυνομένου δὲ καρήνου
<nonn. d. 18.207> ὀκναλέη πάλιν εὗδε: καὶ ὄρθριον εἰσέτι νύμφη
<nonn. d. 18.208> μίμνεν ἀμεργομένη γλυκερώτερον ὕπνον ὀπωπαῖς,
<nonn. d. 18.209> ὀψὲ λέκτρον ἔλειπεν ἑῷ βραδυπειθέι ταρσῷ.
<nonn. d. 18.210> καὶ Στάφυλος φιλόβοτρυς ἐφωμάρτησε Λυαίῳ
<nonn. d. 18.211> εἰς ὁδὸν ἐσσυμένῳ ξεινήια δῶρα τιταίνων,
<nonn. d. 18.212> χρύσεον ἀμφιφορῆα σὺν ἀργυρέοισι κυπέλλοις,
<nonn. d. 18.213> οἷς πάρος αἰὲν ἔπινεν ἀμελγομένων γλάγος αἰγῶν:
<nonn. d. 18.214> καὶ πόρε ποικίλα πέπλα, τά περ παρὰ Τίγριδος ὕδωρ
<nonn. d. 18.215> νήματι λεπταλέῳ τεχνήσατο Περσὶς ̓Αράχνη.
<nonn. d. 18.216> καὶ Βρομίῳ πολύδωρος ἅναξ ἐφθέγξατο φωνήν: “
<nonn. d. 18.217> μάρναό μοι, Διόνυσε, καὶ ἄξια ῥέζε τοκῆος:
<nonn. d. 18.218> δεῖξον, ὅτι Κρονίδαο φέρεις γένος: ἀρτιθαλὴς γὰρ
<nonn. d. 18.219> γηγενέας Τιτῆνας ἀπεστυφέλιξεν ̓Ολύμπου
<nonn. d. 18.220> σὸς γενέτης ἔτι κοῦρος: ἐπείγεο καὶ σὺ κυδοιμῷ
<nonn. d. 18.221> γηγενέων ὑπέροπλον ἀιστῶσαι γένος ̓Ινδῶν.
<nonn. d. 18.222> μέμνημαί τινα μῦθον, ὃν ἡμετέρῳ γενετῆρι
<nonn. d. 18.229> ̓Ασσύριός ποτε Βῆλος, ἐμῆς πολιοῦχος ἀρούρης,
<nonn. d. 18.224> πατροπάτωρ ἐμὸς εἶπεν, ἐγὼ δέ σοι αὐτὸς ἐνίψω:
<nonn. d. 18.223> κουφίζων Κρόνος ὑγρὸς ἀμερσιγάμου γένυν ἅρπης,
<nonn. d. 18.225> ὁππότε μητρῴῃσιν ἐπεσσυμένοιο χαμεύναις
<nonn. d. 18.227> τάμνεν ἀνυμφεύτων στάχυν ἄρσενα πατρὸς ἀρότρων.
<nonn. d. 18.228> Τιτήνων προκέλευθος, ἐμάρνατο σεῖο τοκῆι,
<nonn. d. 18.226> καὶ Κρόνος εὐρυγένειος ἀνερρίπιζεν ̓Ενυὼ
<nonn. d. 18.230> ἔγχεα παχνήεντα κατὰ Κρονίωνος ἰάλλων,
<nonn. d. 18.231> ψυχρὸν ἀκοντίζων διερὸν βέλος: ὀξυτενεῖς δὲ
<nonn. d. 18.232> ἠερόθεν πέμποντο χαλαζήεντες ὀιστοί.
<nonn. d. 18.233> καὶ πλέον ̓Ηελίοιο κορύσσετο πυρσοφόρος Ζεὺς
<nonn. d. 18.234> θερμοτέρῳ σπινθῆρι λύων πετρούμενον ὕδωρ
<nonn. d. 18.235> ὠμοβόρους δὲ λέοντας ἐπὶ κλόνον ̓Ινδὸν ἱμάσσων,
<nonn. d. 18.236> μὴ τρομέοις ἐλέφαντας, ἐπεὶ τεὸς ὑψιμέδων Ζεὺς
<nonn. d. 18.237> Κάμπην ὑψικάρηνον ἀπηλοίησε κεραυνῷ,
<nonn. d. 18.238> ἧς σκολιὸν πολύμορφον ὅλον δέμας: ἀλλοφυῆ γὰρ
<nonn. d. 18.239> λοξὴν αὐτοέλικτον ἀνερρίπιζον ̓Ενυὼ
<nonn. d. 18.240> χίλιοι ἑρπηστῆρες ἐχιδναίων ἀπὸ ταρσῶν
<nonn. d. 18.241> ἰὸν ἐρευγομένων δολιχόσκιον: ἀμφὶ δὲ δειρὴν
<nonn. d. 18.242> ἤνθεε πεντήκοντα καρήατα ποικίλα θηρῶν:
<nonn. d. 18.243> καὶ τὰ μὲν ἐβρυχᾶτο λεοντείοισι καρήνοις
<nonn. d. 18.244> Σφιγγὸς ἀσημάντοιο τύπῳ βλοσυροῖο προσώπου,
<nonn. d. 18.245> ἄλλα δὲ καπρείων ἀνεκήκιεν ἀφρὸν ὀδόντων,
<nonn. d. 18.246> συμφερτῇ δὲ φάλαγγι πολυσκυλάκων κεφαλάων
<nonn. d. 18.247> Σκύλλης ἰσοτέλεστον ἔην μίμημα προσώπου:
<nonn. d. 18.248> καὶ χροῒ μεσσατίῳ διφυὴς ἀνεφαίνετο νύμφη
<nonn. d. 18.249> ἰοβόλοις κομόωσα δρακοντείοισι κορύμβοις:
<nonn. d. 18.250> τῆς μὲν ἐπὶ στέρνοισιν ἐς ἀκροτάτην πτύχα μηρῶν
<nonn. d. 18.251> κητείαις φολίδεσσι νόθη τρηχύνετο μορφὴ
<nonn. d. 18.252> ὑψιτενής: ὄνυχες δὲ πολυσπερέων παλαμάων
<nonn. d. 18.253> λοξὸν ἐδοχμώσαντο τύπον γαμψώνυχος ἅρπης:
<nonn. d. 18.254> ἐξ ὑπάτου δὲ τένοντος ἀμαιμακέτων διὰ νώτων
<nonn. d. 18.255> σκορπίος αὐτοέλικτος ἐπήορος αὐχένος οὐρῇ
<nonn. d. 18.256> εἷρπε χαλαζήεντι τεθηγμένος ὀξέι κέντρῳ.
<nonn. d. 18.257> τοίη ποικιλόμορφος ἕλιξ κουφίζετο Κάμπη,
<nonn. d. 18.258> καὶ χθόνα δινεύουσα καὶ ἠέρα καὶ βυθὸν ἅλμης
<nonn. d. 18.259> ἵπτατο κυανέων πτερύγων ἑτερόζυγι παλμῷ,
<nonn. d. 18.260> λαίλαπας αἰθύσσουσα καὶ ὁπλίζουσα θυέλλας,
<nonn. d. 18.261> νύμφη Ταρταρίη μελανόπτερος: ἐκ βλεφάρων δὲ
<nonn. d. 18.262> τηλεπόρους σπινθῆρας ἀνήρυγε φοιταλέη φλόξ.
<nonn. d. 18.263> ἀλλὰ τόσην κτάνε θῆρα πατὴρ τεὸς αἰθέριος Ζεύς,
<nonn. d. 18.264> καὶ Κρονίην νίκησεν ἐχιδνήεσσαν ̓Ενυώ.
<nonn. d. 18.265> γίνεο καὶ σὺ τοκῆι πανείκελος, ὄφρα καὶ αὐτὸν
<nonn. d. 18.266> γηγενέων ὀλετῆρα μετὰ Κρονίδην σὲ καλέσσω,
<nonn. d. 18.267> δήιον ἀμήσαντα χαμαιγενέων στάχυν ̓Ινδῶν.
<nonn. d. 18.268> σοὶ μόθος οὗτος ἔοικεν ὁμοίιος: ἀρχέγονον γὰρ
<nonn. d. 18.269> σὸς γενέτης Κρονίοιο προασπιστῆρα κυδοιμοῦ
<nonn. d. 18.270> ἠλιβάτοις μελέεσσι κεκασμένον υἱὸν ἀρούρης
<nonn. d. 18.271> ̓Ινδὸν ἀπεπρήνιξεν, ὅθεν γένος ἔλλαχον ̓Ινδοι:
<nonn. d. 18.272> ̓Ινδῷ σὸς γενέτης, σὺ δὲ μάρναο Δηριαδῆι.
<nonn. d. 18.273> γίνεό μοι καὶ ̓́Αρηι πανείκελος, ὅττι καὶ αὐτὸς
<nonn. d. 18.274> τηλίκον ἐπρήνιξε θεημάχον υἱὸν ̓Εχίδνης,
<nonn. d. 18.275> φρικτὸν ἀποπτύοντα δυσειδέος ἰὸν ̓Εχίδνης,
<nonn. d. 18.276> ὃς λάχε διπλόον εἶδος ὁμόζυγον, ἔνδοθι λόχμης
<nonn. d. 18.277> μητρῴης δονέων ἑλικώδεα κύκλον ἀκάνθης:
<nonn. d. 18.278> τὸν Κρόνος ἄπλετον εἶχε καταιχμάζοντα κεραυνοῦ,
<nonn. d. 18.279> Αρεα συρίζοντα ποδῶν ὀφιώδεϊ ταρσῷ,
<nonn. d. 18.280> ὁππότε κουφίζων παλάμας ὑπὲρ ἄντυγα μαζοῦ
<nonn. d. 18.281> Ζηνὶ τεῷ πολέμιζεν, ἐν ἠερίῃ δὲ κελεύθῳ
<nonn. d. 18.282> στοιχάδας ὑψιλόφῳ νεφέλας ἔστησε καρήνῳ,
<nonn. d. 18.283> καὶ σκολιαῖς ὄρνιθας ἐπιπλαγχθέντας ἐθείραις
<nonn. d. 18.284> πολλάκι συμμάρψας πολυχανδέι δαίνυτο λαιμῷ:
<nonn. d. 18.285> τοῦτον ἀριστεύοντα τεὸς κτάνε σύγγονος ̓́Αρης.
<nonn. d. 18.286> Αρεος οὐ καλέω σε χερείονα: καὶ γὰρ ἐρίζοις
<nonn. d. 18.287> πᾶσι Διὸς τεκέεσσιν, ἐπεὶ φονίῳ σέο θύρσῳ
<nonn. d. 18.288> τόσσον ἀριστεύεις, ὅσσον δορὶ μάρναται ̓́Αρης,
<nonn. d. 18.289> καὶ τελέεις, ἅτε Φοῖβος, ἀέθλια, θηροφόνον δὲ
<nonn. d. 18.290> υἱὸν ἐγὼ Διὸς ἄλλον ἐμῷ ξείνισσα μελάθρῳ:
<nonn. d. 18.291> χθιζὰ γὰρ εἰς ἐμὸν οἶκον ἐύπτερος ἤλυθε Περσεὺς
<nonn. d. 18.292> γείτονα Κωρυκίοιο διαυγέα Κύδνον ἐάσας,
<nonn. d. 18.293> ὡς σύ, φίλος, καὶ ἔφασκεν ἐπώνυμον ὠκέι ταρσῷ
<nonn. d. 18.294> ἀνδράσι πὰρ Κιλίκεσσι νεόκτιτον ἄστυ χαράξαι:
<nonn. d. 18.295> ἀλλ' ὁ μὲν ἠέρταζεν ἀθηήτοιο. Μεδούσης
<nonn. d. 18.296> Γοργόνος ἄκρα κάρηνα σὺ δ' οἴνοπα καρπὸν ἀείρεις,
<nonn. d. 18.297> ἄγγελον εὐφροσύνης, βροτέης ἐπίληθον ἀνίης:
<nonn. d. 18.298> Περσεὺς κῆτος ἔπεφνεν ̓Ερυθραίῳ παρὰ πόντῳ,
<nonn. d. 18.299> καὶ σὺ κατεπρήνιξας ̓Ερυθραίων γένος ̓Ινδῶν.
<nonn. d. 18.300> κτεῖνε δὲ Δηριάδην, ὡς ἔκτας ̓Ινδὸν ̓Ορόντην
<nonn. d. 18.301> κήτεος εἰναλίοιο κακώτερον: ἀχνυμένην μὲν
<nonn. d. 18.302> Περσεὺς ̓Ανδρομέδην, σὺ δὲ ῥύεο μείζονι νίκῃ
<nonn. d. 18.303> πικρὰ βιαζομένην ἀδίκων ὑπὸ νεύμασιν ̓Ινδῶν
<nonn. d. 18.304> παρθένον ἀστερόεσσαν, ὅπως ἕνα κῶμον ἀνάψω
<nonn. d. 18.305> Γοργοφόνῳ Περσῆι καὶ ̓Ινδοφόνῳ Διονύσῳ. ”
<nonn. d. 18.306> ὣς εἰπὼν παλίνορσος ἑῷ νόστησε μελάθρῳ
<nonn. d. 18.307> ἁβρὸς ἄναξ. Βρομίου ξεινηδόκος: εἰσαΐων δὲ
<nonn. d. 18.308> φθεγγομένου βασιλῆος ἐτέρπετο κέντορι μύθῳ
<nonn. d. 18.309> θυρσομανὴς Διόνυσος, ἐβακχεύθη δὲ κυδοιμῷ
<nonn. d. 18.310> οὔασι θελγομένοισι μόθον πατρῷον ἀκούων:
<nonn. d. 18.311> καὶ Κρονίδην νείκεσσε, καὶ ἤθελε μείζονα νίκην
<nonn. d. 18.312> ἐσσομένην τριτάτην, διδύμην μετὰ φύλοπιν ̓Ινδῶν,
<nonn. d. 18.313> ζῆλον ἔχων Κρονίδαο. Φερέσπονδον δὲ καλέσσας,
<nonn. d. 18.314> οὐρανίου κήρυκος ἀπόσπορον, εἴκελον αὔραις,
<nonn. d. 18.315> ̓Ιφθίμης σοφὸν υἷα, φίλῳ προσπτύξατο μύθῳ:
<nonn. d. 18.316> “ὦ τέκος ̔Ερμάωνος, ἐμοὶ πεφιλημένε κῆρυξ,
<nonn. d. 18.317> τοῦτο μολὼν ἄγγειλον ἀγήνορι Δηριαδῆι:
<nonn. d. 18.318> “κοίρανε, νόσφι μάχης ἢ δέχνυσο δῶρα Λυαίου,
<nonn. d. 18.319> ἢ Βρομίῳ πολέμιζε καὶ ἔσσεαι ἶσος ̓Ορόντῃ.””
<nonn. d. 18.320> εἶπε: καὶ ὠκυπέδιλος ἀπὸ χθονὸς εἰς χθόνα βαίνων
<nonn. d. 18.321> ἠῴην ἐπὶ πέζαν ἀταρπιτὸν ἤνυσε κῆρυξ,
<nonn. d. 18.322> σκῆπτρον ἔχων γενετῆρος: ὁ δὲ χρυσέων ἐπὶ δίφρων
<nonn. d. 18.323> βότρυν ἀερτάζων φρενοτερπέα καρπὸν ὀπώρης
<nonn. d. 18.324> ποσσὶ πολυγνάμπτοισιν ἀπ' ἄστεος ἄστεα βαίνων
<nonn. d. 18.325> ̓Ασσυρίην χθόνα πᾶσαν ἑῆς ἔπλησεν ὀπώρης,
<nonn. d. 18.326> ἀγρονόμοις ὀρέγων σταφυληκόμον ἄνθος ἀλωῆς.
<nonn. d. 18.327> ὄφρα μὲν ἀντολικοῖο παρὰ πτερὸν αἴθοπος Εὔρου
<nonn. d. 18.328> φοιταλέῳ Σύρον οὖδας ἐμέτρεεν οἴνοπι δίφρῳ,
<nonn. d. 18.329> τόφρα δὲ καὶ Σταφύλῳ μόρος ἔχραεν: ἐν δὲ μελάθρῳ
<nonn. d. 18.330> δμῶες ἀνερρήξαντο κατὰ στέρνοιο χιτῶνα,
<nonn. d. 18.331> ἀμφίπολοι δ' ἀλάλαζον: ἐφοινίσσοντο δὲ μαζοὶ
<nonn. d. 18.332> τυπτόμενοι παλάμῃσι: πολυθρήνων δὲ γυναικῶν
<nonn. d. 18.333> πενθαλέοις ὀνύχεσσι χαράσσετο κύκλα προσώπου.
<nonn. d. 18.334> ὀψὲ δὲ δὴ παλίνορσος ἐρισταφύλων ἐπὶ δίφρων
<nonn. d. 18.335> νοστήσας Διόνυσος ἐδύσατο Βότρυος αὐλήν.
<nonn. d. 18.336> μνῆστιν ἔχων Σταφύλοιο φιλοστόργοιο τραπέζης:
<nonn. d. 18.337> καὶ Πίθον ὡς ἐνόησε κατηφιόωντι προσώπῳ,
<nonn. d. 18.338> πότμον ἑοῦ Σταφύλοιο σοφῇ μαντεύσατο σιγῇ
<nonn. d. 18.339> αὐτόματος: καλέσας δὲ Μέθην ἐξείρετο μύθῳ:
<nonn. d. 18.340> “εἰπέ, γύναι, τί παθοῦσα τεὴν ἠλλάξαο μορφήν;
<nonn. d. 18.341> αὐχμηρὴν ὁρόω σε, καἰ ἀστράπτουσαν ἐάσας:
<nonn. d. 18.342> τίς τεὸν ἔσβεσε κάλλος ἀθέσφατον; οὐκέτι πέμπεις
<nonn. d. 18.343> ἔμφυτον οἰνωπῇσι παρηίσι πορφύρεον πῦρ.
<nonn. d. 18.344> καὶ σύ, γέρον, μὴ κρύπτε, πόθεν τάδε δάκρυα χεύεις;
<nonn. d. 18.345> τίς τάμεν, εὐρυγένειε, τεὸν πώγωνα κομήτην;
<nonn. d. 18.346> τίς πολιὴν ᾔσχυνε; τίς ἔσχισε σεῖο χιτῶνα;
<nonn. d. 18.347> καὶ σύ, φιλακρήτοιο Μέθης βλάστημα τεκούσης,
<nonn. d. 18.348> τέκνον ἐμοῦ Σταφύλοιο, πόθεν λάχες ἄτριχα κόρσην;
<nonn. d. 18.349> τίς φθόνος ἠμάλδυνε τεὴν ἑλικώδεα χαίτην;
<nonn. d. 18.350> οὐ πλόκαμοι προχυθέντες ἐπ' ἀργυφέων σέθεν ὤμων
<nonn. d. 18.351> ἀπλεκέες Τυρίοιο μύρου πέμπουσιν ἀυτμήν,
<nonn. d. 18.352> οὐκέτι βακχευθέντος ἀφ' ὑμετέροιο καρήνου
<nonn. d. 18.353> μαρμαρυγὴν ῥοδόεσσαν ὀιστεύουσι παρειαί.
<nonn. d. 18.354> πῶς φορέεις τάδε πέπλα χυτῇ ῥυπόωντα κονίῃ;
<nonn. d. 18.355> πῇ μοι ἔβη Τυρίης βασιλήια πέπλα θαλάσσης;
<nonn. d. 18.356> οὐκέτι γινώσκω σε μαραινομένοιο προσώπου.
<nonn. d. 18.357> πῇ Στάφυλος σκηπτοῦχος ἀνήλυθεν, ὄφρα νοήσω;
<nonn. d. 18.358> εἰπέ, τεὸν γενετῆρα τίς ἥρπασεν εἰς μίαν ὥρην;
<nonn. d. 18.359> γινώσκω σέο πῆμα, καὶ εἰ κρύπτειν μενεαίνεις:
<nonn. d. 18.360> φωνῆς ὑμετέρης οὐ δεύομαι: αὐτόματοι γὰρ
<nonn. d. 18.361> σιγαλέον σέο πένθος ἀπαγγέλλουσιν ὀπωπαί:
<nonn. d. 18.362> γινώσκω σέο πῆμα, καὶ εἰ κρύπτειν μενεαίνεις:
<nonn. d. 18.363> δάκρυα σὰς ὀδύνας μαντεύεται, αὐσταλέοι δὲ
<nonn. d. 18.364> πότμον ἐμοῦ Σταφύλοιο τεοὶ βοόωσι χιτῶνες.
<nonn. d. 18.365> ἐλπίδα δ' ἡμετέρην φθόνος ἥρπασεν: ὠισάμην γὰρ
<nonn. d. 18.366> ̓Ινδῴην μετὰ δῆριν ἅμα Σταφύλῳ βασιλῆι
<nonn. d. 18.367> χερσὶν ἀερτάζειν θαλαμηπόλον ἑσπέριον πῦρ,
<nonn. d. 18.368> βότρυος ἀγχιμάχοιο τελειομένων ὑμεναίων.”
<nonn. d. 19.1> ὣς φαμένου βαρὺ κέντρον ἔχων νεοπενθέι θυμῷ
<nonn. d. 19.2> κοῦρος ἀφωνήτῳ σφρηγίσσατο χείλεα σιγῇ,
<nonn. d. 19.3> δάκρυσιν αὐτοχύτοις νικώμενος: ὀψὲ δὲ μήτηρ
<nonn. d. 19.4> οἰκτρὸν ἔπος κατέλεξε Μέθη χαίρουσα Λυαίῳ:
<nonn. d. 19.5> “ὑμετέρης ἄγρυπνον ὀπιπευτῆρα χορείης,
<nonn. d. 19.6> σὸν Στάφυλον, Διόνυσε, κατεύνασε χάλκεος ὕπνος,
<nonn. d. 19.7> σὸν Στάφυλον, Διόνυσε, Χαρωνίδες ἥρπασαν αὖραι.
<nonn. d. 19.8> δισσὸν ἐμοὶ βαρὺ πένθος ἐπέχραεν: ἀμπελόεις μὲν
<nonn. d. 19.9> Βάκχος ἐμὲ προλέλοιπε, πόσις δ' ἐμὸς ἔμπεσε νούσῳ:
<nonn. d. 19.10> καὶ ξυνὴν μεθέπεσκον ἐπ' ἀμφοτέροισιν ἀνίην,
<nonn. d. 19.11> καὶ Σταφύλῳ θνήσκοντι καὶ οὐ παρεόντι Λυαίῳ.
<nonn. d. 19.12> ἀλλὰ τεῆς, φίλε Βάκχε, πολυρραθάμιγγος ὀπώρης
<nonn. d. 19.13> δός μοι σεῖο κύπελλον ἐνίπλεον, ὄφρα πιοῦσα
<nonn. d. 19.14> εὐνήσω βαρὺ πένθος ἀπενθήτῳ σέθεν οἴνῳ.
<nonn. d. 19.15> ἐλπὶς ἐμοί, Διόνυσε φιλεύιε, μοῦνον ὀπώρην,
<nonn. d. 19.16> μοῦνον ἴδω κρητῆρα, καὶ οὐκέτι δάκρυα λείβω.”
<nonn. d. 19.17> ὣς φαμένην ἐλέαιρε, κερασσάμενος δὲ κυπέλλῳ
<nonn. d. 19.18> ἰκμάδα λυσιμέριμνον ἀλεξικάκου πόρεν οἴνου
<nonn. d. 19.19> παιδὶ νέῳ καὶ μητρὶ κατηφέι: καἰ πίον ἄμφω
<nonn. d. 19.20> τερψινόῳ ῥαθάμιγγι μελίρρυτον ὄγκον ὀπώρης:
<nonn. d. 19.21> καὶ στοναχὴν πρήυνε Μέθη καὶ Βότρυς ἀνίην:
<nonn. d. 19.22> καί τινα μῦθον ἔειπε γυιὴ θελξίφρονι Βάκχῳ:
<nonn. d. 19.23> “ἦλθες ἐμοί, φίλε Βάκχε, φίλον φάος: οὐκέτ' ἀνίη,
<nonn. d. 19.24> οὐκέτι πένθος ἔχει με Διωνύσοιο φανέντος:
<nonn. d. 19.25> ἦλθες ἐμοί, φίλε Βάκχε, φίλον φάος: ὑμετέρῳ γὰρ
<nonn. d. 19.26> δάκρυον ἐπρήυνα ποτῷ παιήονος οἴνου.
<nonn. d. 19.27> οὐ πόσιν, οὐ πατέρος στενάχω μόρον, ἀλλὰ καὶ αὐτοῦ
<nonn. d. 19.28> βότρυος, ἢν ἐθέλῃς, νοσφίσσομαι: ἀμφότερον γὰρ
<nonn. d. 19.29> Βάκχον ἔχω γενετῆρα καὶ υἱέα καὶ παρακοίτην.
<nonn. d. 19.30> ἕσπομαι, ἢν ἐθέλῃς με, καἰ εἰς τεὸν οἶκον ἱκάνω:
<nonn. d. 19.31> εἴην Βασσαρίδεσσιν ὁμόστολος: ἢν δ' ἐθελήσῃς,
<nonn. d. 19.32> κουφίζω σέο θύρσα καὶ ἱμερόεσσαν ὀπώρην,
<nonn. d. 19.33> χείλεσι δ' ἡμετέροις ἐπιλήνιον αὐλὸν ἐρείσω.
<nonn. d. 19.34> χήρην μή με λίπῃς, μὴ διπλόον ἄλγος ἀέξω
<nonn. d. 19.35> καὶ φθιμένου Σταφύλοιο καὶ οἰχομένου Διονύσου.
<nonn. d. 19.36> βότρυν ἔχεις θεράποντα: διδασκέσθω δὲ χορείας
<nonn. d. 19.37> καὶ τελετὰς καὶ θύσθλα καί, ἢν ἐθέλῃς, μόθον ̓Ινδῶν:
<nonn. d. 19.38> καί μιν ἴδω γελόωντα φιλακρήτῳ παρὰ ληνῷ
<nonn. d. 19.39> ποσσὶ περιθλίβοντα τεῆς ὠδῖνας ὀπώρης.
<nonn. d. 19.40> γηραλέου δὲ Πίθου μιμνήσκεο, μή μιν ἐάσῃς
<nonn. d. 19.41> σῆς τελετῆς ἀδίδακτον ἢ ἄμμορον ἡδέος οἴνου.”
<nonn. d. 19.42> ὣς φαμένην θάρσυνε Μέθην γελόωντι προσώπῳ
<nonn. d. 19.43> Βάκχος ἄναξ καὶ τοῖα φιλακρήτῳ φάτο νύμφῃ:
<nonn. d. 19.44> “ὦ γύναι, ἀγλαόδωρε μετά χρυσῆν ̓Αφροδίτην,
<nonn. d. 19.45> εὐφροσύνης δώτειρα τερψίμβροτε μῆτερ ̓Ερώτων,
<nonn. d. 19.46> εἰλαπίνης ψαύοντι συνειλαπίναζε Λυαίῳ:
<nonn. d. 19.47> ἔσσο Διωνύσῳ στεφανηφόρος, ὡς ̓Αφροδίτη,
<nonn. d. 19.48> ἄνθεσι μιτρωθεῖσα καὶ εὐαλδέσσι κορύμβοις:
<nonn. d. 19.49> στέμματα σῶν πλοκάμων τελέσει ζηλήμονα Νίκην.
<nonn. d. 19.50> οἰνοχόον τελέσω σε μετὰ χρυσόθρονον ̔́Ηβην:
<nonn. d. 19.51> ἔσσεαι ἀμπελόεντι συναντέλλουσα Λυαίῳ
<nonn. d. 19.52> Βακχείων ὁμόφοιτος ὑποδρήστειρα κυπέλλων,
<nonn. d. 19.53> καί σε Μέθην καλέσουσι κόρον τερψίμβροτον οἴνου:
<nonn. d. 19.54> βότρυν ἐμῆς καλέσω λαθικηδέα καρπὸν ὀπώρης,
<nonn. d. 19.55> καὶ σταφυλὴν φερέβοτρυν ἀπὸ Σταφύλοιο καλέσσω
<nonn. d. 19.56> ἡμερίδων ὠδῖνα καὶ ἀμπελόεσσαν ἐέρσην.
<nonn. d. 19.57> οὐδὲ Μέθης ἀπάνευθε δυνήσομαι εἰλαπινάζειν,
<nonn. d. 19.58> οὐδὲ Μέθης ἀπάνευθεν ἐγώ ποτε κῶμον ἐγείρω.”
<nonn. d. 19.59> ὣς εἰπὼν Σταφύλοιο μεθυσφαλέος παρὰ τύμβῳ
<nonn. d. 19.60> νηπενθὴς Διόνυσος ἀπειθέα θῆκεν ἀγῶνα:
<nonn. d. 19.61> καὶ τράγον εὐπώγωνα καὶ ἄρσενα ταῦρον ἐρύσσας
<nonn. d. 19.62> διπλόα θῆκεν ἄεθλα, καὶ εὐφόρμιγγας ἐρίζειν
<nonn. d. 19.63> Πιερικῆς ἐκάλεσσεν ἁμιλλητῆρας ἀοιδῆς:
<nonn. d. 19.64> διπλόα θῆκεν ἄεθλα, καὶ ἀθλητῆρας ἐπείγων
<nonn. d. 19.65> ἴδμονας εὐκελάδοιο λύρης μειλίξατο μύθῳ:
<nonn. d. 19.66> “̓Αττικὸν ἐνθάδε κῶμον ἐγείρομεν: ἀθλοφόρῳ γὰρ
<nonn. d. 19.67> ἀνέρι νικήσαντι λιπόχροα ταῦρον ὀπάσσω,
<nonn. d. 19.68> ἀνδρὶ δὲ νικηθέντι δασὺν τράγον ἐγγυαλίξω.”
<nonn. d. 19.69> ὣς φαμένου Βρομίοιο λυροκτύπος ἄνθορεν ἀνήρ,
<nonn. d. 19.70> Βιστονίης Οἴαγρος ἀθαλπέος ἀστὸς ἀρούρης,
<nonn. d. 19.71> πλῆκτρον ἔχων φόρμιγγι παρήορον: αὐτὰρ ἐπ' αὐτῷ
<nonn. d. 19.72> ̓Ατθίδος ὑμνοπόλου ναέτης ἀνόρουσεν ̓Ερεχθεύς.
<nonn. d. 19.73> ἄμφω δ' εἰς μέσον ἦλθον ἀεθλητῆρες ἀγῶνος
<nonn. d. 19.74> φορμίγγων ἐλατῆρες: ἐμιτρώσαντο δέ χαίτην
<nonn. d. 19.75> δαφναίοις πετάλοισιν: ἀνεζώννυντο δέ πέπλους.
<nonn. d. 19.76> ἀρχόμενοι δ' ἐλέλιζον ἐθήμονι δάκτυλα παλμῷ
<nonn. d. 19.77> ἐκταδίης θλίβοντες ἀμοιβαίην στίχα νευρῆς
<nonn. d. 19.78> ἄκρα περισφίγγοντες, ὅπως μήτ' ὄρθιος εἴη,
<nonn. d. 19.79> μή ποτε θηλύνειε παρειμένος ἄρσενα μολπήν.
<nonn. d. 19.80> καὶ πρότερος κλήροιο τυχὼν τεχνήμονι ῥυθμῷ
<nonn. d. 19.81> Κεκροπίης ναέτης κιθάρην ἐλέλιζεν ̓Ερεχθεύς,
<nonn. d. 19.82> μέλπων πάτριον ὕμνον, ὅτι “ζαθέαις ἐν ̓Αθήναις
<nonn. d. 19.83> καὶ Κελεὸς ξείνισσε Βίου παμμήτορα Δηὼ
<nonn. d. 19.84> Τριπτολέμῳ σὺν παιδὶ καὶ ἀρχαίῃ Μετανείρῃ,
<nonn. d. 19.85> καί σφισι καρπὸν ὄπασσεν, ὅτε χθονὸς αὔλακα νίφων
<nonn. d. 19.86> Τριπτόλεμος σπόρον εὗρε φερεσταχύων ἐπὶ δίφρων,
<nonn. d. 19.87> καὶ Κελεοῦ φθιμένοιο νεοδμήτῳ παρὰ τύμβῳ
<nonn. d. 19.88> ὄμμασιν ἀκλαύτοισι θαλυσιὰς ἔστενε Δηώ,
<nonn. d. 19.89> ἀλλὰ παρηγορέουσα πάλιν θελξίφρονι μύθῳ
<nonn. d. 19.90> Τριπτολέμου Βαρὺ πένθος ἀπέσβεσε καὶ Μεταιείρης:
<nonn. d. 19.91> οὕτω καὶ Διόνυσον ἑῷ ξείνισσε μελάθρῳ
<nonn. d. 19.92> ̓Ασσυρίων σκηπτοῦχος: ἄναξ δέ οἱ ἀντὶ τραπέζης
<nonn. d. 19.93> ὤπασεν Εὔια δῶρα καὶ ἀμπελόεσσαν ὀπώρην,
<nonn. d. 19.94> καὶ Σταφύλου φθιμένοιο, φιλακρήτου βασιλῆος,
<nonn. d. 19.95> υἱέα Βότρυν ἔπαυσε φιλοθρήνοιο μερίμνης,
<nonn. d. 19.96> καὶ κινυρῆς ἀλόχοιο Μέθης εὔνησεν ἀνίην.”
<nonn. d. 19.97> τοῖα σοφὸς φόρμιζε λυροκτύπος: ἀμφὶ δὲ ῥυθμῷ
<nonn. d. 19.98> πάντες ὁμοῦ θέλγοντο: σὺν εὐθύρσῳ δὲ Λυαίῳ
<nonn. d. 19.99> ἅρμενον ἱμερόφωνον ἐθάμβεον ̓Ατθίδα μολπήν.
<nonn. d. 19.100> δεύτερος αἰόλον ὕμνον ἄναξ Οἴαγρος ὑφαίνων,
<nonn. d. 19.101> ὡς γενέτης ̓Ορφῆος, ὁμέστιος ἠθάδι Μούσῃ,
<nonn. d. 19.102> δίστιχον ἁρμονίην ἀνεβάλλετο Φοιβάδι μολπῇ,
<nonn. d. 19.103> παυροεπής, λιγύμυθος, ̓Αμυκλαίῳ τινί θεσμῷ:
<nonn. d. 19.104> “Εὐχαίτην ̔Υάκινθον ἀνεζώγρησεν ̓Απόλλων,
<nonn. d. 19.105> καὶ Στάφυλον Διόνυσος ἀεί ζώοντα τελέσσει.”
<nonn. d. 19.106> οὔ πω κῶμος ἔληγεν, ἐπεφθέγξαντο δὲ λαοὶ
<nonn. d. 19.107> εὐφήμοις ἐπέεσσιν ὁμογλώσσων ἀπό λαιμῶν,
<nonn. d. 19.108> καὶ Σάτυροι σμαράγησαν ἀολλέες: ἐκ δὲ θοώκου
<nonn. d. 19.109> ἄστατος ἅλλετο Βάκχος, ἄνω καὶ ἔνερθε τινάσσων
<nonn. d. 19.110> δεξιτερήν, καὶ Βότρυς ἀνέδραμεν, εὐάδι φωνῇ
<nonn. d. 19.111> ἁρμονίην εὔρυθμον ἀοιδοπόλοιο γεραίρων:
<nonn. d. 19.112> Οἰάγρου δὲ κάρηνον ἄναξ ἐστέψατο κισσῷ,
<nonn. d. 19.113> καὶ γενέτης ̓Ορφῆος ἐπιρρήσσων χθόνα ταρσῷ
<nonn. d. 19.114> ἄσμενος ἄζυγα ταῦρον ἐδέξατο μισθὸν ἀοιδῆς:
<nonn. d. 19.115> ἀμφὶ δέ μιν στοιχηδὸν ἐπεσκίρτησαν ἑταῖροι.
<nonn. d. 19.116> καί τράγον εὐρυγένειον, ἄχος καὶ ζῆλον ἀέξων,
<nonn. d. 19.117> αἰδομέναις παλάμῃσιν ἀνείρυσεν ἀστὸς ̓Αθήνης.
<nonn. d. 19.118> Εὐχαίτης δ' ̓Ιόβακχος, ἀφειδέι χειρὶ κομίζων,
<nonn. d. 19.119> ἄξια θῆκεν ἄεθλα χοροπλεκέος περί νίκης,
<nonn. d. 19.120> γηραλέου κρητῆρα θυώδεος ἔγκυον οἴνου,
<nonn. d. 19.121> χρύσεον, ἄσπετα μέτρα κεχανδότα, διψάδι γαίῃ
<nonn. d. 19.122> ἰκμάδα τετραέτηρον ἀναβλύζοντα Λυαίου,
<nonn. d. 19.123> ̔Ηφαίστου σοφὸν ἔρυον ̓Ολύμπιον, ὅν ποτε Κύπρις
<nonn. d. 19.124> ὤπασε βοτρυόεντι κασιγνήτῳ Διονύσῳ:
<nonn. d. 19.125> μείονα δὲ κρητῆρα μέσῳ παρέθηκεν ἀγῶνι
<nonn. d. 19.126> ἀργύρεον, στίλβοντα, περίτροχον, ὅν ποτε Βάκχῳ
<nonn. d. 19.127> δῶκεν ἄναξ ̓Αλύβης ξεινήιον οἰκία ναίων,
<nonn. d. 19.128> ἀφνειὴν παρὰ πέζαν, ὅπῃ χθονίοιο μετάλλου
<nonn. d. 19.129> ἀργυρέοις ἀγκῶσι μέλας λευκαίνετο κευθμών,
<nonn. d. 19.130> τοῦ περὶ χείλεος ἄκρον ἐπ' ὀμφαλόεντι καρήνῳ
<nonn. d. 19.131> κισσὸς ἕλιξ, χρυσέῳ δὲ πέριξ δαιδάλλετο κόσμῳ:
<nonn. d. 19.132> τοῦτον ἄγων ἔστησε βαθυνομένῳ κενεῶνι
<nonn. d. 19.133> ληνὸν ἔτι πνείοντα νεώτερον ὄγκον ὀπώρης,
<nonn. d. 19.134> γλεῦκος, ἀνυμφεύτοιο μέθης ποτόν: οὐ νέμεσις γὰρ
<nonn. d. 19.135> ἀνέρα νικηθέντα πιεῖν ἀμέθυστον ἐέρσην.
<nonn. d. 19.136> ἀλλ' ὅτε Βάκχος ἄεθλα μέσῳ στήριξεν ἀγῶνι,
<nonn. d. 19.137> ἴδμονας ὀρχηθμοῖο καλέσσατο μάρτυρι φωνῇ:
<nonn. d. 19.138> “ὅς τις ἀεθλεύσει κυκλούμενος ἴδμονι ταρσῷ
<nonn. d. 19.139> νικήσας τροχαλοῖο ποδός κρίσιν, οὗτος ἑλέσθω
<nonn. d. 19.140> καὶ χρύσεον κρητῆρα καὶ ἡδυπότου χύσιν οἴνου:
<nonn. d. 19.141> ὃς δὲ πέσῃ σφαλεροῖο ποδὸς δεδονημένος ὁλκῷ,
<nonn. d. 19.142> ἥσσονα δ' ὀρχήσαιτο, καὶ ἥσσονα δῶρα δεχέσθω:
<nonn. d. 19.143> οὐ γὰρ ἐγὼ πάντεσσιν ὁμοίιος: ἀθλοφόρῳ δέ
<nonn. d. 19.144> ἀνέρι νικήσαντι χοροίτυπον ἁβρὸν ἀγῶνα
<nonn. d. 19.145> οὐ τρίποδα στίλβοντα καὶ οὐ ταχὺν ἵππον ὀπάσσω,
<nonn. d. 19.146> οὐ δόρυ καὶ θώρηκα φόνῳ πεπαλαγμένον ̓Ινδῶν,
<nonn. d. 19.147> δίσκον ἐς ἰθυκέλευθον ἀκοντιστῆρας ἐγείρων:
<nonn. d. 19.148> οὐδὲ ποδωκείης τέταται δρόμος, οὐ δορὸς αἰχμή
<nonn. d. 19.149> τηλεφόρου: Σταφύλῳ δέ, καταφθιμένῳ Βασιλῆι,
<nonn. d. 19.150> ἀνδρὶ φιλοσκάρθμῳ, φιλοπαίγμονα ταρσὰ γεραίρω:
<nonn. d. 19.151> οὐδὲ παλαισμοσύνῃ μυιαλκέι δῶρα τιταίνω,
<nonn. d. 19.152> οὐ δρόμος ἱπποσύνης, οὐκ ̓́Ηλιδός εἰσιν ἀγῶνες,
<nonn. d. 19.153> οὐ δρόμος Οἰνομάου γαμβροκτόνος: ἡμετέρη γὰρ
<nonn. d. 19.154> νύσσα χορός, βαλβῖδες ἐπισκιρτήματα ταρσῶν,
<nonn. d. 19.155> χεὶρ τροχαλὴ καὶ σκαρθμὸς ἕλιξ, καὶ νεῦμα προσώπου
<nonn. d. 19.156> ἄστατα κινυμένοιο, καὶ αὐδήεσσα σιωπὴ
<nonn. d. 19.157> δάκτυλα δινεύουσα καὶ ὀρχηστῆρος ὀπωπήν.”
<nonn. d. 19.158> τοῖον ἔπος φαμένου κερόεις Σειληνὸς ἀνίστη,
<nonn. d. 19.159> καὶ τριγέρων βαρύθοντι Μάρων ἀνεπήλατο ταρσῷ
<nonn. d. 19.160> χρύσεον ἀστράπτοντα μέγαν κρητῆρα δοκεύων,
<nonn. d. 19.161> οὐχ ὅτι χρύσεος ἦεν ὑπέρτερος, ἀλλ' ὅτι μοῦνον
<nonn. d. 19.162> εἶχεν ἐυρραθάμιγγα παλαίτατον ὄγκον ἐέρσης
<nonn. d. 19.163> ἄκρου χείλεος ἄχρις: ἔρως δέ μιν ἡδέος οἴνου
<nonn. d. 19.164> θῆκε νέον, πολιὴν δὲ βιήσατο Βακχιὰς ὀδμή:
<nonn. d. 19.165> καὶ πόδας ἀμφελέλιζεν ἑῆς πειρώμενος ἀλκῆς,
<nonn. d. 19.166> μὴ βαρὺ γῆρας ἔπαυσε λελασμένα γυῖα χορείης.
<nonn. d. 19.167> καὶ ψυχὴν Σταφύλοιο γέρων μειλίξατο φωνῇ,
<nonn. d. 19.168> νηφάλιον λασίῳ προχέων ἔπος ἀνθερεῶνι:
<nonn. d. 19.169> “εἰμὶ Μάρων, συνάεθλος ἀπενθήτοιο Λυαίου:
<nonn. d. 19.170> δακρυχέειν οὐκ οἶδα: τί δάκρυσι καί Διονύσῳ;
<nonn. d. 19.171> κύκλα ποδῶν ἐμὰ δῶρα ταφήια σῷ παρὰ τύμβῳ:
<nonn. d. 19.172> δέξό με μειδιόωντα: Μάρων οὐκ οἶδε μερίμνας,
<nonn. d. 19.173> οὐ γόον οἶδε Μάρων, οὐ πενθάδος ὄγκον ἀνίης:
<nonn. d. 19.174> ἱμερόεις πέλε λάτρις ἀπενθήτου Διονύσου.
<nonn. d. 19.175> ἵλαθι σεῖο Μάρωνι, καὶ εἰ πίες ὕδατα Λήθης,
<nonn. d. 19.176> δὸς χάριν, ὄφρα πίοιμι παλαιγενέος χύσιν οἴου,
<nonn. d. 19.177> Σειληνὸς δὲ νέης πιέτω νέον ὄγκον ὀπώρης.
<nonn. d. 19.178> καὶ Σταφύλῳ μετὰ πότμον, ἅτε ζώοντι, χορεύσω,
<nonn. d. 19.179> ὅττι χορὸν προβέβουλα φιλοκνίσοιο τραπέζης:
<nonn. d. 19.180> σοί, Στάφυλε, ζώοντι καὶ οὐ πνείοντι χορεύω
<nonn. d. 19.181> κῶμον ἀνακρούων ἐπιτύμβιον: εἰμὶ δὲ Βάκχου,
<nonn. d. 19.182> οὐ θεράπων Φοίβοιο, καὶ οὐ μάθον αἴλινα μέλπειν,
<nonn. d. 19.183> οἷα παρὰ Κρήτεσσιν ἄναξ ἐλίγαινεν ̓Απόλλων
<nonn. d. 19.184> δακρυχέων ἐρατεινὸν ̓Ατύμνιον: ̔Ηλιάδων δὲ
<nonn. d. 19.185> ξεῖνος ἐγὼ γενόμην, ἀλλότριος ̓Ηριδανοῖο
<nonn. d. 19.186> εἰμί, νόθος Φαέθοντος ὀλωλότος ἡνιοχῆος:
<nonn. d. 19.187> οὐ Σπάρτης ναέτης, οὐ πένθιμον ἄνθος ἀείρω
<nonn. d. 19.188> σείων ἁβρὰ πέτηλα φιλοκλαύτων ὑακίνθων.
<nonn. d. 19.189> σήμερον, εἰ Μίνωι παρήμενος ἶσα δικάζεις,
<nonn. d. 19.190> εἴτε καὶ ἀνθεμόεσσαν ἔχεις ̔Ραδαμάνθυος αὐλήν,
<nonn. d. 19.191> ̓Ηλυσίου λειμῶνος ἐν ἄλσεσιν ἁβρὸν ὁδεύων,
<nonn. d. 19.192> κέκλυθι σεῖο Μάρωνος: ἐγὼ δέ σοι ἀντὶ κυπέλλων
<nonn. d. 19.193> ἀσπόνδοις στομάτεσσιν ἐρεύγομαι ἔμφρονα λοιβήν:
<nonn. d. 19.194> ἵλαθι σεῖο Μάρωνι, δίδου δέ μοι οἴνοπα νίκην,
<nonn. d. 19.195> νίκην πασιμέλουσαν: ἐγὼ δέ σοι ὑψόθι τύμβου
<nonn. d. 19.196> σπείσω ἐμῶν χρυσέων πρωτάγρια καλὰ κυπέλλων
<nonn. d. 19.197> ἀρχόμενος κρητῆρος ἐμῆς μετ' ἀέθλια νίκης.”
<nonn. d. 19.198> ὣς εἰπὼν ἐχόρευε Μάρων ἑλικώδεϊ ταρσῷ,
<nonn. d. 19.199> δεξιὸν ἐκ λαιοῖο μετήλυδα ταρσὸν ἀμείβων,
<nonn. d. 19.200> σιγὴν ποικιλόμυθον ἀναυδέι χειρὶ χαράσσων:
<nonn. d. 19.201> ὀφθαλμοὺς δ' ἐλέλιζεν ἀλήμονας, εἰκόνα μύθων,
<nonn. d. 19.202> νεύματι τεχνήεντι νοήμονα ῥυθμὸν ὑφαίνων:
<nonn. d. 19.203> καὶ κεφαλὴν ἐτίνασσε καὶ ἤθελε βόστρυχα σείειν,
<nonn. d. 19.204> εἰ μὴ γυμνὰ μέτωπα λιπότριχος εἶχε καρήνου.
<nonn. d. 19.205> οὐδὲ μέν, οἷα γέρων Τιτήνιον αἷμα κομίζων,
<nonn. d. 19.206> ἔγραφε φωνήεντι τύπῳ Τιτηνίδα φύτλην,
<nonn. d. 19.207> οὐ Κρόνον ἠὲ Φάνητα παλαίτερον, οὐδὲ γενέθλην
<nonn. d. 19.208> ἠελίου Τιτῆνος ὁμόχρονον ἥλικι κόσμῳ:
<nonn. d. 19.209> ἀλλὰ λιπὼν ξύμπαντα καὶ ἀρχαίης χύσιν ὕλης
<nonn. d. 19.210> οἰνοχόον Κρονίδαο σοφῇ ποίκιλλε σιωπῇ
<nonn. d. 19.211> Ζηνὶ δέπας τανύοντα καὶ ἀθανάτων χορὸν ἄλλων
<nonn. d. 19.212> αἰὲν ἐπασσυτέροισιν ἐυφραίνοντα κυπέλλοις,
<nonn. d. 19.213> ἢ ζαθέην προχέοντα κατὰ κρητῆρος ἐέρσην:
<nonn. d. 19.214> ἦν δέ οἱ ἁρμονίη γλυκερὸν ποτόν: ἀλλὰ καὶ αὐτὴν
<nonn. d. 19.215> νέκταρ ἀρυομένην ὠρχήσατο παρθένον ̔́Ηβην:
<nonn. d. 19.216> εἰς Σατύρους δ' ὁρόων Γανυμήδεος ἔγραφε μορφὴν
<nonn. d. 19.217> χερσὶν ἀφωνήτοισι, καὶ ὁππότε δέρκετο Βάκχας,
<nonn. d. 19.218> ἥβην χρυσοπέδιλον ἐχέφρονι δείκνυε σιγῇ.
<nonn. d. 19.219> τοῖα Μάρων ἐχάρασσε πολύτροπα δάκτυλα πάλλων,
<nonn. d. 19.220> καὶ ποδὸς εὐρύθμοιο σοφὴν ἀνεσείρασεν ὁρμήν,
<nonn. d. 19.221> ἀσταθέος τελέσας πολυκαμπέα μέτρα χορείης.
<nonn. d. 19.222> ἵστατο δὲ τρομέων, δεδοκημένος ὄμματι λοξῷ,
<nonn. d. 19.223> τίς τίνα νικήσειε, τίς εἰς ἑὸν οἶκον ἱκάνοι
<nonn. d. 19.224> μείζονα καὶ πλήθοντα μέθης κρητῆρα κομίζων.
<nonn. d. 19.225> Σειληνὸς δ' ἐχόρευε: πολυστρέπτοιο δὲ τέχνης
<nonn. d. 19.226> σύμβολα τεχνήεντα κατέγραφε σιγαλέη χείρ.
<nonn. d. 19.227> καἰ παλάμαις τότε τοῖος ἔην τύπος, ὥς ποτε πολλὴ
<nonn. d. 19.228> υἱέι Κυρήνης ἔρις ἔμπεσε καὶ Διονύσῳ
<nonn. d. 19.229> ἀμφὶ πότου, μάκαρες δὲ συνήιον: οὐ τότε πυγμή.
<nonn. d. 19.230> οὐ δρόμος, οὐ τότε δίσκος ἀέθλια: παιδὶ Φοίβου
<nonn. d. 19.231> ὄργανα κεῖτο κύπελλα μεμηλότα καί Διονύσῳ
<nonn. d. 19.232> καὶ δίδυμοι κρητῆρες, ὁ μὲν χρονίου χύσιν οἴνου,
<nonn. d. 19.233> ὃς δὲ φέρων νέα δῶρα φιλοπτόρθοιο μελίσσης:
<nonn. d. 19.234> καὶ Κρονίδης ἐκάθητο δικασπόλος, ἀθλοφόροις δὲ
<nonn. d. 19.235> ἁβρὸς ἀγὼν τετάνυστο μελισταγέος περὶ νίκης:
<nonn. d. 19.236> ὄργανα κεῖτο κύπελλα: καὶ, ὡς χρυσόπτερος ̔Ερμῆς,
<nonn. d. 19.237> αὐτὸς ̓́Ερως ἐρόεις ἐναγώνιος εἰς μέσον ἔστη,
<nonn. d. 19.238> χειρὶ μιῇ καὶ κισσὸν ἔχων καὶ θαλλὸν ἐλαίης,
<nonn. d. 19.239> Βάκχῳ κίσσινον ἄνθος, ̓Αρισταίῳ δὲ προτείνων
<nonn. d. 19.240> στέμμασι Πισαίοισιν ἐοικότα θαλλὸν ἐλαίης,
<nonn. d. 19.241> Παλλάδος ἁγνὸν ἄγαλμα. μελικρήτῳ δὲ κυπέλλῳ
<nonn. d. 19.242> πρῶτος ̓Αρισταῖος κεράσας ὠδῖνα μελίσσης
<nonn. d. 19.243> ὤρεγεν ἀθανάτοισι σοφὸν ποτόν, ἄλλον ἐπ' ἄλλῳ
<nonn. d. 19.244> εὐφραίνων, καὶ ἔνειμε δέπας στοιχηδὸν ἑκάστῳ:
<nonn. d. 19.245> τοῖσι μὲν ἀρχομένοισιν ἐυρραθάμιγγος ἐέρσης
<nonn. d. 19.246> ὀξύτατος κόρος ἔσκεν, ἀρυομένων δὲ κυπέλλων
<nonn. d. 19.247> τὸ τρίτον ἠρνήσαντο, καὶ οὐχ ἥψαντο τετάρτου,
<nonn. d. 19.248> καὶ μέλιτος μέμψαντο ταχὺν κόρον: ἡδυπότου δὲ
<nonn. d. 19.249> ἁβροχίτων Διόνυσος ἀπὸ κρητῆρος ἀφύσσων
<nonn. d. 19.250> κούφισε δισσὰ κύπελλα καὶ ὤρεγε δίζυγι παλμῷ
<nonn. d. 19.251> τὸ πρῶτον Κρονίδῃ, τὸ δὲ δεύτερον ὤπασεν ̔́Ηρῃ,
<nonn. d. 19.252> πατροκασιγνήτῳ τρίτατον δέπας ἐννοσιγαίῳ:
<nonn. d. 19.253> ἑξείης δ' ἅμα πᾶσι θεοῖς καὶ Ζηνὶ τοκῆι
<nonn. d. 19.254> τερπομένοις ἐκέρασσε, κατηφιόωντι δὲ μούνῳ
<nonn. d. 19.255> μειδιόων ἐτίταινε δέπας ζηλήμονι Φοίβῳ:
<nonn. d. 19.256> οἱ δὲ πολυσπερέεσσι νόον θέλγοντο κυπέλλοις,
<nonn. d. 19.257> διψαλέοι δ' ἔτι μᾶλλον ἀεὶ γίνοντο πιόντες,
<nonn. d. 19.258> καὶ πάλιν ᾔτεον ἄλλο, καὶ οὐ κόρος ἔσκε κυπέλλων.
<nonn. d. 19.259> ἀθάνατοι δ' ὀλόλυξαν, ἐπετρέψαντο δὲ Βάκχῳ
<nonn. d. 19.260> οἰνάδος ἡδυπότοιο φέρειν πρεσβήια νίκης:
<nonn. d. 19.261> καὶ μεθύων ἀκίχητος ̓́Ερως, ὀχετηγὸς ἀγῶνος,
<nonn. d. 19.262> κισσῷ βοτρυόεντι κόμην ἔστεψε Λυαίου.
<nonn. d. 19.263> τοῦτο σοφῇ παλάμῃ κερόεις Σειληνὸς ὑφαίνων
<nonn. d. 19.264> δεξιτερὴν μὲν ἔπαυσε, πολυσκάρθμῳ δὲ πεδίλῳ
<nonn. d. 19.265> ἐκ χθονὸς ᾐώρητο καὶ ἠέρι πέμπεν ὀπωπάς,
<nonn. d. 19.266> πῇ μὲν ἐπ' ἀλλήλοισιν ὁμόζυγα ταρσὰ συνάπτων,
<nonn. d. 19.267> πῇ δὲ διαζεύξας ἑτεραλκέι πάλλετο τέχνῃ,
<nonn. d. 19.268> ἄλλοτε πουλυέλικτος ὑπὲρ δαπέδοιο χορεύων
<nonn. d. 19.269> ὀρθὸς ἐπὶ πτέρναις ἑλικώδεϊ σείετο παλμῷ:
<nonn. d. 19.270> δεξιτερῷ δ' ἄγναμπτος ἐπεστηρίζετο ταρσῷ
<nonn. d. 19.271> δάκτυλον ἄκρον ἔχων ἑτέρου ποδός, ἢ γόνυ κάμψας
<nonn. d. 19.272> συμφερταῖς παλάμῃσιν ἢ ἐκταδίην πτύχα μηρῶν
<nonn. d. 19.273> Σειληνὸς βαρύγουνος, ἔχων ποδὸς ὄρθιον ὁρμήν:
<nonn. d. 19.274> καὶ πόδα λαιὸν ἄειρεν ἐπὶ πλευροῖο καὶ ὤμου
<nonn. d. 19.275> κουφίζων ἑλικηδόν, ὀπισθοτόνῳ δ' ὑπὸ τέχνῃ
<nonn. d. 19.276> καμπύλον ᾐώρησεν ἐπ' αὐχένι ταρσὸν ἑλίξας:
<nonn. d. 19.277> καὶ βαλίῃ στροφάλιγγι παλιννόστοιο χορείης
<nonn. d. 19.278> ὕπτιος αὐτοέλικτος ἐκάμπτετο κυκλάδι τέχνῃ
<nonn. d. 19.279> πεπταμένην ἐπίκυρτον ἐς ἠέρα γαστέρα φαίνων,
<nonn. d. 19.280> τὴν αὐτὴν στεφανηδὸν ἀτέρμονα νύσσαν ἀμείβων:
<nonn. d. 19.281> καὶ κεφαλὴ πεφόρητο παρήορος, οἷά περ αἰεὶ
<nonn. d. 19.282> ἁπτομένη δαπέδοιο καὶ οὐ ψαύουσα κονίης:
<nonn. d. 19.283> καὶ ποδὶ λαχνήεντι πέδον Σειληνὸς ἀμύσσων
<nonn. d. 19.284> ἄστατος ἔνθα καὶ ἔνθα ποδῶν βακχεύετο παλμῷ.
<nonn. d. 19.285> καὶ τότε γούνατα κάμνε, τινασσομένου δὲ καρήνου
<nonn. d. 19.286> ὕπτιος αὐτοκύλιστος ἐπωλίσθησεν ἀρούρῃ:
<nonn. d. 19.287> καὶ ποταμὸς μορφοῦτο: δέμας δέ οἱ ἔβλυεν ὕδωρ
<nonn. d. 19.288> χεύμασιν αὐτομάτοισιν: ἀμειβομένου δὲ μετώπου
<nonn. d. 19.289> εἰς προχοὴν ἐπίκυρτον ἐκυμαίνοντο κεραῖαι,
<nonn. d. 19.290> καὶ ῥόθιον κορυφοῦτο κυκώμενον ὕψι καρήνου,
<nonn. d. 19.291> καὶ βυθὸς ἰχθυόεις ψαμάθῳ κοιλαίνετο γαστήρ:
<nonn. d. 19.292> Σειληνοῦ δὲ χυθέντος ἀμειβομένη πέλε χαίτη
<nonn. d. 19.293> εἰς θρύον αὐτοτέλεστον: ὑπὲρ ποταμοῖο δὲ γείτων
<nonn. d. 19.294> ὀξυτενὴς σύριζε δόναξ δεδονημένος αὔραις
<nonn. d. 19.295> αὐτοφυής. γλυκερὴν δὲ Μάρων ἀνεδήσατο νίκην,
<nonn. d. 19.296> ἀγκὰς ἔχων κρητῆρα βεβυσμένον ἡδέος οἴνου:
<nonn. d. 19.297> Σειληνοῦ δὲ χυθέντος ἀέθλιον, οἷά τε λοιβήν,
<nonn. d. 19.298> ἀργύρεον κρητῆρα λαβὼν ἔρριψε ῥεέθροις,
<nonn. d. 19.299> καὶ προχοὰς ἐμέθυσσε χοροπλεκέος ποταμοῖο,
<nonn. d. 19.300> χῶρος ὅθεν κρητῆρος ἐπώνυμος, ἡδυπότου δὲ
<nonn. d. 19.301> Σειληνοῦ κελάδοντος ἀκούεται Εὔιον ὕδωρ.
<nonn. d. 19.302> καί τινα μῦθον ἔλεξε Μάρων ποταμηίδι πηγῇ:
<nonn. d. 19.303> “οὔ σε Μάρων, Σειληνέ, Βιάζεται: εἰς σὲ δὲ ῥίψω
<nonn. d. 19.304> οἶνον ἐρευθιόωντα καὶ οἰνοδόκον σε καλέσσω.
<nonn. d. 19.305> δέξο, μέθης ἀκόρητε, τεὸν μέθυ, δέχνυσο Βάκχου
<nonn. d. 19.306> ἀργύρεον κρητῆρα, καὶ ἔσσεαι ἀργυροδίνης.
<nonn. d. 19.307> εἰλιπόδη Σειληνέ, καὶ ἐν προχοῇσι χορεύεις,
<nonn. d. 19.308> σεῖο ποδῶν στροφάλιγγα καὶ ἐν ῥοθίοισι φυλάσσεις,
<nonn. d. 19.309> εἰσέτι κωμάζεις διερὸν τύπον: ἀλλὰ σὺ Βάκχαις
<nonn. d. 19.310> ἵλαθι καὶ Σατύροισι καὶ οἰνοδότῃσιν ὀπώραις,
<nonn. d. 19.311> Σειληνοὺς δὲ φύλασσε, τεῆς βλάστημα γενέθλης:
<nonn. d. 19.312> ἀκροπότῃ δὲ Μάρωνι χαρίζεο, μηδέ σε νίκης
<nonn. d. 19.313> ζῆλον ὑποκλέπτοντα καὶ ὲν ποταμοῖσι νοήσω.
<nonn. d. 19.314> ὕδασι μᾶλλον ἄεξε Μαρωνίδος οἶνον ὀπώρης:
<nonn. d. 19.315> ἔσσο καὶ ἐν ποταμοῖσιν ὁμοφρονέων Διονύσῳ.
<nonn. d. 19.316> νήπιε, τίς σε δίδαξεν ἀρειοτέροισιν ἐρίζειν;
<nonn. d. 19.317> Σειληνὸς πάλιν ἄλλος, ὑπέρβιον αὐλὸν ἀμείβων,
<nonn. d. 19.318> αὐχένα γαῦρον ἄειρε καὶ εἰς ἔριν ἤλυθε Φοίβῳ:
<nonn. d. 19.319> ἀλλά ἑ γυμνώσας λασίου χροός, ἔρνεϊ δήσας,
<nonn. d. 19.320> ἔμπνοον ἀσκὸν ἔθηκε, καὶ ὑψόθι πολλάκι δένδρου
<nonn. d. 19.321> ἐνδόμυχος κόλπωσε τύπον μιμηλὸν ἀήτης,
<nonn. d. 19.322> οἶα πάλιν μέλποντος ἀσιγήτοιο νομῆος:
<nonn. d. 19.323> καἰ μιν ἐποικτείρων μορφώσατο Δελφὸς ̓Απόλλων,
<nonn. d. 19.324> καὶ ποταμὸν ποίησεν ὁμώνυμον: εἰσέτι κείνου
<nonn. d. 19.325> Σειληνοῦ λασίοιο φατίζεται ἀγκύλον ὕδωρ,
<nonn. d. 19.326> καὶ κτύπον ἠνεμόφοιτον ἐρεύγεται, οἶά περ αἰεὶ
<nonn. d. 19.327> ἀντιτύποις δονάκεσσι μελιζομένου Φρυγὸς αὐλοῦ.
<nonn. d. 19.328> καὶ σὺ δέμας μετάμειψας ἀρείονι νεῖκος ἀνάψας
<nonn. d. 19.329> Σειληνῷ προτέρῳ πανομοίιος. ἀλλὰ σὺ νύμφην
<nonn. d. 19.330> μηκέτι μαστεύσειας ἀσάμβαλον ἠθάδα Βάκχην,
<nonn. d. 19.331> Βάκχην λυσιέθειραν ὀρειάδα: λυσικόμων γὰρ
<nonn. d. 19.332> Νηιάδων ἀπέλεθρος ἐυφραίνει σε γενέθλη.
<nonn. d. 19.333> μηκέτι μαστεύσῃς ὀφιώδεα δεσμὰ Λυαίου,
<nonn. d. 19.334> ἐγχέλυας μεθέπων σκολιὴν ὠδῖνα ῥεέθρων,
<nonn. d. 19.335> καὶ στικταῖς φολίδεσσιν ἀρηρότες ἀντὶ δρακόντων
<nonn. d. 19.336> ἰχθύες ὑμετέροισιν ἐφερπύζουσι ῥεέθροις.
<nonn. d. 19.337> εἰ δὲ σὺ βοτρυόεντος ἐνοσφίσθης Διονύσου.
<nonn. d. 19.338> μᾶλλον ἐπολβίζω σε: σὺ γὰρ καὶ βότρυν ἀέξεις:
<nonn. d. 19.339> τί πλέον ἤθελες ἄλλο τεῶν θρεπτῆρα ῥοάων
<nonn. d. 19.340> Ζῆνα φέρων μετὰ Βάκχον, ὅλης γενετῆρα γενέθλης;
<nonn. d. 19.341> ἀντὶ τεῶν Σατύρων ποταμῶν στίχες: ἀντὶ δὲ ληνοῦ
<nonn. d. 19.342> ̓Ωκεανοῦ κελάδοντος ὑπὲρ νώτοιο χορεύεις.
<nonn. d. 19.343> εἴκελον εἶδος ἔχεις καὶ ἐν ὕδασιν: οὐ νέμεσις δὲ
<nonn. d. 19.344> Σειληνὸν κομόωντα βοοκραίροισι μετώποις
<nonn. d. 19.345> ταυρείην κερόεσσαν ἔχειν ποταμηίδα μορφήν.”
<nonn. d. 19.346> εἶπε Μάρων: καὶ πάντες ἐθάμβεον ἀγκύλον ὕδωρ
<nonn. d. 19.347> Σειληνοῦ ζαχύτοιο κυβιστητῆρος ἰδόντες.
<nonn. d. 19.348> ἰσοφυὲς μίμημα πολυγνάμπτου ποταμοῖο.
<nonn. d. 20.1> λῦτο δ' ἀγών: Σάτυροι δὲ σὺν εὐθύρσῳ Διονύσῳ
<nonn. d. 20.2> βότρυος ἀφνειοῖσιν ἐναυλίζοντο μελάθροις.
<nonn. d. 20.3> τοῖσι δὲ δαινυμένοις ἐπεκώμασαν οἰνάδες ̔͂Ωραι:
<nonn. d. 20.4> καὶ κτύπος ἦν τυπάνων ἐπιδόρπιος, ὀξὺ δὲ σύρεγξ
<nonn. d. 20.5> ἀμφιλαφὴς ἐλίγαινεν, ἀρυόμενοι δὲ κυπέλλοις
<nonn. d. 20.6> οἰνοχόοι μογέεσκον ἀλωφήτῳ παρὰ δείπνῳ:
<nonn. d. 20.7> καὶ πλέον αἰτίζεσκον ὀπάονας οἶνον ἀφύσσειν
<nonn. d. 20.8> δαιτυμόνες σαίνοντες: ἀνεσκίρτησε δὲ Βάκχη
<nonn. d. 20.9> κύμβαλα δινεύουσα, φιλοσκάρθμοιο δὲ κούρης
<nonn. d. 20.10> ἄπλοκος ἀκρήδεμνος ἐσείετο βόστρυχος αὔραις.
<nonn. d. 20.11> καὶ θεὸς ἀμπελόεις, καλέσας Σταφύλοιο γυναῖκα,
<nonn. d. 20.12> αὐχμὸν ἀποσμήξας ἐπεκόσμεεν οἴνοπι πέπλῳ:
<nonn. d. 20.13> καὶ Πίθου εὐρυγένειον ὅλον ῥυπόωντα καθήρας
<nonn. d. 20.14> ἀργεννῷ παλίνορσος ἀνεχλαίνωσε χιτῶνι.
<nonn. d. 20.15> ῥίψας πένθιμα πέπλα χυτῇ πεπαλαγμένα τέφρῃ:
<nonn. d. 20.16> οὐκέτι δ' αὐτοχύτοισι παρήια δάκρυσι δεύων
<nonn. d. 20.17> βότρυς ἀνεστενάχιζε, Διωνύσῳ δὲ πιθήσας
<nonn. d. 20.18> φωριαμοὺς ὤιξε θυώδεας: οἰγομένων δὲ
<nonn. d. 20.19> μαρμαρυγὴ σελάγιζε πολυγλήνων ἀπὸ πέπλων:
<nonn. d. 20.20> κεῖθεν ἑλὼν Σταφύλου βασιλήια φαιδρὰ τοκῆος
<nonn. d. 20.21> δύσατο πορφυρέῳ πεπαλαγμένα φάρεα κόχλῳ,
<nonn. d. 20.22> καὶ θαλίης ψαύοντι συνειλαπίναζε Λυαίῳ.
<nonn. d. 20.23> τοῖσι δὲ τερπομένοισιν ἀνέδραμεν ̔́Εσπερος ἀστὴρ
<nonn. d. 20.24> φέγγος ἀναστείλας χοροτερπέος ἠριγενείης.
<nonn. d. 20.25> δαιτυμόνων δὲ φάλαγγες ἀμοιβαδὶς ἔνδοθεν αὐλῆς
<nonn. d. 20.26> ὕπνου δῶρον ἕλοντο βαθυστρώτων ἐπὶ λέκτρων.
<nonn. d. 20.27> καὶ Πίθος ἄλχι Μάρωνος ἀνήιεν εἰς μίαν εὐνήν,
<nonn. d. 20.28> νεκταρέης εὔοδμον ἀναβλύζων πόμα ληνοῦ,
<nonn. d. 20.29> ἀλλήλους δ' ἐμέθυσσαν ἴσην πέμποντες ἀυτμὴν
<nonn. d. 20.30> πάννυχον. Εὐπετάλη δέ, τιθηνήτειρα Λυαίου,
<nonn. d. 20.31> δαλὸν ἀναψαμένη καὶ Βότρυϊ καὶ Διονύσῳ
<nonn. d. 20.32> δισσὴν ἀμφοτέροις ἁλιπόρφυρον ἔντυεν εὐνήν:
<nonn. d. 20.33> γείτονι δ' ἐν θαλάμῳ Σατύρων δίχα, νόσφι Λυαίου,
<nonn. d. 20.34> ἀμφίπολοι στορέσαντο λέχος χρύσειον ἀνάσσῃ.
<nonn. d. 20.35> Βάκχῳ δ' ἦλθεν ὄνειρος, ̓́Ερις πολέμοιο τιθήνη,
<nonn. d. 20.36> ἅρμασι μιμηλοῖσιν ἐφεδρήσσουσα λεόντων,
<nonn. d. 20.37> ̔Ρείης εἶδος ἔχουσα, φιλοκροτάλοιο θεαίνης:
<nonn. d. 20.38> καὶ Φόβος ἡνιόχευεν ὀνειρείων ζυγὰ δίφρων
<nonn. d. 20.39> ἀντιτύποις μελέεσσι νόθος μορφούμενος ̓́Αττις,
<nonn. d. 20.40> καὶ θρόον ὀξὺν ἔχων ἁπαλόχροος ἄρσενι μορφῇ
<nonn. d. 20.41> ἡνίοχον Κυβέλης ἀπεμάξατο θήλεϊ φωνῇ:
<nonn. d. 20.42> Βάκχου δ' ὑπναλέοιο παρεστηκυῖα καρήνῳ
<nonn. d. 20.43> φοιτὰς ̓́Ερις νεμέσησε, καὶ ἐγρεμόθῳ φάτο φωνῇ:
<nonn. d. 20.44> “ὑπνώεις, Διόνυσε θεηγενές: εἰς ἐνοπὴν δὲ
<nonn. d. 20.45> Δηριάδης καλέει σε, καὶ ἐνθάδε κῶμον ἐγείρεις:
<nonn. d. 20.46> μητρυιὴ δ' ὁρόωσα τεὴν φύξηλιν ̓Ενυὼ
<nonn. d. 20.47> ̔́Ηρη κερτομέει σε, σὺ δὲ στρατὸν εἰς χορὸν ἕλκεις.
<nonn. d. 20.48> αἰδέομαι Κρονίωνι φανήμεναι, ἄζομαι ̔́Ηρην,
<nonn. d. 20.49> ἄζομαι ἀθανάτους, ὅτι μὴ κάμες ἄξια ̔Ρείης:
<nonn. d. 20.50> Τιτήνων δ' ὀλετῆρα, προασπιστῆρα τοκῆος,
<nonn. d. 20.51> αὐχένα γαῦρον ἔχοντα κατ' οὐρανὸν ̓́Αρεα φεύγω,
<nonn. d. 20.52> ἀσπίδα κουφίζοντα διάβροχον ἠθάδι λύθρῳ:
<nonn. d. 20.53> καὶ γνωτὴν δέο μᾶλλον, ἀριστογόνοιο τοκῆος
<nonn. d. 20.54> αὐτοτελῆ γονόεντος ἀμήτορα παῖδα καρήνου,
<nonn. d. 20.55> Παλλάδα δειμαίνω κορυθαιόλον, ὅττι καὶ αὐτὴ
<nonn. d. 20.56> μέμφεται ἄρσενα Βάκχον ἀεργέα θῆλυς ̓Αθήνη:
<nonn. d. 20.57> εἴκαθεν αἰγίδι θύρσος, ἐπεί ποτε Παλλὰς ἀγήνωρ
<nonn. d. 20.58> αἰγίδα κουφίζουσα πύλας ἔστεψεν ̓Ολύμπου,
<nonn. d. 20.59> Τιτήνων σκεδάσασα θυελλήεσσαν ̓Ενυώ,
<nonn. d. 20.60> πατρῴου δ' ἐγέραιρε σοφὴν ὠδῖνα καρήνου:
<nonn. d. 20.61> καὶ σὺ Διὸς γονόεσσαν ἐπαισχύνεις πτύχα μηροῦ.
<nonn. d. 20.62> ἠνίδε, πῶς γελόωσι καὶ ̔Ερμείας καὶ ̓Απόλλων,
<nonn. d. 20.63> ὃς μὲν ἀερτάζων δίδυμον βέλος εἰσέτι λύθρῳ
<nonn. d. 20.64> ὑψιλόφων τεκέων πεπαλαγμένον ̓Ιφιμεδείης,
<nonn. d. 20.65> ὃς δὲ καταφθιμένοιο πολυβλεφάροιο νομῆος
<nonn. d. 20.66> ῥάβδον ἔχων ὀλέτειραν: ἐγὼ δ' ἐμὸν αἰθέρα φεύγω
<nonn. d. 20.67> μῶμον ἀλυσκάζουσα φυγοπτολέμου Διονύσου.
<nonn. d. 20.68> θύρσους δ' ἠρεμέοντας ὀπιπεύουσα Λυαίου
<nonn. d. 20.69> μέμφεται ὀρχηστῆρι φιλοσκοπέλῳ Διονύσῳ
<nonn. d. 20.70> παρθένος ἰοχέαιρα, κυβερνήτειρα δὲ δίφρου
<nonn. d. 20.71> οὐτιδανῶν ἐλάφων, βαλίων ὀλέτειρα λαγωῶν,
<nonn. d. 20.72> μέμφεται οὐρεσίφοιτος ὀρειάδος ἐγγύθι ̔Ρείης
<nonn. d. 20.73> πορδαλίων ἐλατῆρι καὶ ἡνιοχῆι λεόντων.
<nonn. d. 20.74> παιδὸς ἐμοῦ Διὸς οἶκον ἀναίνομαι: ἐν γὰρ ̓Ολύμπῳ
<nonn. d. 20.75> ἅζομαι αὐχήεσσαν ἀγαλλομένην ἔτι Λητώ,
<nonn. d. 20.76> ἰὸν ἐμοὶ τανύουσαν ἑῶν χραισμήτορα λέκτρων,
<nonn. d. 20.77> γηγενέος Τιτυοῖο ποθοβλήτοιο φονῆα.
<nonn. d. 20.78> καὶ διδύμαις ὀδύνῃσιν ἱμάσσομαι, ὅττι δοκεύω
<nonn. d. 20.79> ἀχνυμένην Σεμέλην καὶ ἀγήνορος ἀστέρα Μαίης.
<nonn. d. 20.80> οὐ σὺ Διὸς τεκέεσσιν όμοίιος: οὐ κτάνες ἰῷ
<nonn. d. 20.81> ̓͂Ωτον ἀπειλητῆρα καὶ ὑψιπόδην ̓Εφιάλτην,
<nonn. d. 20.82> οὐ Τιτυὸν πτερόεντι τεῷ κατέπεφνες ὀτστῷ.
<nonn. d. 20.83> οὐ θρασὺν ̓Ωρίωνα δυσίμερον, οὐ πρόμον ̔́Ηρης
<nonn. d. 20.84> ̓́Αργον, ἀεξικάκοιο βοοσκόπον υἱὸν ἀρούρης,
<nonn. d. 20.85> Ζηνὸς ὀπιπευτῆρα βοοκραίρων ὑμεναίων:
<nonn. d. 20.86> ἀλλὰ παρὰ Σταφύλῳ καὶ Βότρυϊ κῶμον ὑφαίνεις,
<nonn. d. 20.87> ἀκλειὴς ἀσίδηρος ἐποίνιον ὕμνον ἀείδων:
<nonn. d. 20.88> αἰσχύνεις Σατύρων χθόνιον γένος, ὅττι καὶ αὐτοὶ
<nonn. d. 20.89> Βακχιάδος ψαύοντες ἀναιμάκτοιο χορείης
<nonn. d. 20.90> ̓́Αρεος ἐλπίδα πᾶσαν ἐπετρέψαντο κυπέλλοις.
<nonn. d. 20.91> ἔστι καὶ εἰλαπίνη μετὰ φύλοπιν, ἔστι χορεύειν
<nonn. d. 20.92> ̓Ινδῴην μετὰ δῆριν ἔσω Σταφύλοιο μελάθρων:
<nonn. d. 20.93> πηκτίδες ἄψ αὔουσιν ἐνυαλίην μετὰ νίκην:
<nonn. d. 20.94> νόσφι πόνων οὐκ ἔστιν ἀνέμβατον αἰθέρα ναίειν:
<nonn. d. 20.95> οὐ πέλε ῥηιδίη μακάρων ὁδός: ἐξ ἀρετῆς δὲ
<nonn. d. 20.96> ἀτραπὸς Οὐλύμποιο θεόσσυτος εἰς πόλον ἕλκει.
<nonn. d. 20.97> τέτλαθι καὶ σὺ πόνους πολυειδέας: οὐρανίην γὰρ
<nonn. d. 20.98> ̔́Ηρη σοὶ κοτέουσα Διὸς μαντεύεται αὐλήν.”
<nonn. d. 20.99> ὥς φαμένη πεπότητο. θεὸς δ' ἀνεπήλατο λέκτρων,
<nonn. d. 20.100> φρικτὸν ἔχων ἔτι δοῦπον ἀπειλητῆρος ὀνείρου
<nonn. d. 20.101> καὶ θρασὺς ἄνθορε Βότρυς, ἑὸν δ' ἔνδυνε χιτῶνα
<nonn. d. 20.102> Σιδονίης ἀκτῖνας ἀκοντίζοντα θαλάσσης,
<nonn. d. 20.103> καὶ χρυσέῳ συνέεργεν ἀρηρότα ταρσὰ πεδίλῳ:
<nonn. d. 20.104> ὤμοις δ' ἀκαμάτοις διμερῆ κληίδα φυλάσσων
<nonn. d. 20.105> φαιδρὸν ἁλιχλαίνων περονήσατο φᾶρος ἀνάκτων,
<nonn. d. 20.106> πατρῴην λαγόνεσσι βαλὼν ὑψήνορα μίτρην,
<nonn. d. 20.107> σκῆπτρον ἔχων. Σάτυροι δὲ δαφοινήεσσαν ἀπήνην
<nonn. d. 20.108> πορδαλίων ἔζευξαν ἐπειγομένῳ Διονύσῳ:
<nonn. d. 20.109> Σειληνοὶ δ' ἀλάλαζον: ἐμυκήσαντο δὲ Βάκχαι
<nonn. d. 20.110> θυρσοφόροι: στρατιαὶ δὲ συνήλυδες εἰς μόθον ̓Ινδῶν
<nonn. d. 20.111> στοιχάδες ἐρρώοντο: καὶ ἔβρεμεν αὐλὸς ̓Ενυοῦς:
<nonn. d. 20.112> κεκριμένας δὲ φάλαγγας ἐκόσμεον ἡγεμονῆες.
<nonn. d. 20.113> καί τις ὑπὲρ νώτοιο θορὼν ἐπιβήτορι παλμῷ
<nonn. d. 20.114> εἰς δρόμον ἐσσυμένης λοφίην ἐπεμάστιεν ἄρκτου
<nonn. d. 20.115> λυσσαλέης: ἕτερος δὲ δασύτριχα γαστέρα νύσσων
<nonn. d. 20.116> ἄγριον ἡνιόχευε καλαύροπι ταῦρον ἀλήτην,
<nonn. d. 20.117> πλευραῖς ἀμφοτέραις κεχαλασμένα ταρσὰ συνάπτων:
<nonn. d. 20.118> ὅς δὲ δασυστέρνων ῥαχίης ἐπέβαινε λεόντων
<nonn. d. 20.119> αὐχενίων πλοκάμων δεδραγμένος ἀντὶ χαλινοῦ.
<nonn. d. 20.120> καὶ μέγαρον πατρῷον ὁμοῦ καὶ κλῆρον ἐάσας
<nonn. d. 20.121> βότρυς ἐρευθήεις, τετράζυγον ἄρμα τιταίνων,
<nonn. d. 20.122> σύνδρομος ἡνιόχευε φιλοσταφύλῳ Διονύσῳ,
<nonn. d. 20.123> δμῶας ἔχων κατόπισθε: μέθῃ δ' ἄμα μητέρι νύμφη
<nonn. d. 20.124> λευκοχίτων ἀνέβαινεν ἐς ἀργυρόκυκλον ἀπήνην,
<nonn. d. 20.125> καὶ ζυγίων Φασύλεια κυβερνήτειρα λεπάδνων
<nonn. d. 20.126> εἰς λόφον ἡμιόνων χρυσέην ἐλέλιζεν ἱμάσθλην:
<nonn. d. 20.127> καὶ Πίθος εὐρυκάρηνος, ὀπίστερον ἅρμα τιταίνων,
<nonn. d. 20.128> ἔσπετο θητεύων καὶ Βότρθϊ καὶ Διονύσῳ.
<nonn. d. 20.129> οὐ μὲν ἔην ἀγέραστος: ἑλὼν δέ μιν εἰς χθόνα Λυδῶν
<nonn. d. 20.130> Βάκχος ἄναξ ἔστησε μέθης ἐγκύμονι ληνῷ,
<nonn. d. 20.131> δεχνύμενον χυτὸν ὄγκον ἐυρραθάμιγγος ὀπώρης
<nonn. d. 20.132> ἄγγεσιν οἰνοδόκοις, ὅθεν οὔνομα τοῦτο φυλάσσων
<nonn. d. 20.133> πορφυρέῳ κενεῶνι πίθος παρὰ γείτονι ληνῷ
<nonn. d. 20.134> ἵσταται Εὔια δῶρα δεδεγμένος εἰσέτι Βάκχου,
<nonn. d. 20.135> σῆμα Πίθου προτέροιο: καὶ εἰ βροτέην λάχε φωνήν,
<nonn. d. 20.136> τοῖον ἔπος Σατύροισιν ἐρεύγετο κῶμον ἀκούων:
<nonn. d. 20.137> “εἰμὶ Πίθος, προτέροιο φερώνυμος, ἄγχι δὲ ληνοῦ
<nonn. d. 20.138> δέχνυμαι ἡμερίδων γλυκερὸν ῥόον: ̓Ασσυρίου δὲ
<nonn. d. 20.139> λάτρις ἐγὼ Σταφύλου καὶ Βότρυος, ἀμφοτέρους δὲ
<nonn. d. 20.140> νηπιάχους ἔθρεψα γέρων τροφός: εἰσέτι δ' ἄμφω,
<nonn. d. 20.141> οἶα πάλιν ζώοντας, ἐμαῖς λαγόνεσσιν ἀείρω.”
<nonn. d. 20.142> καὶ τὰ μὲν ὣς ἤμελλε μετὰ χρόνον ὀψὲ τελέσσαι
<nonn. d. 20.143> Βάκχος ἄναξ. περόων δὲ Τύρον καὶ Βύβλον ὁδεύων
<nonn. d. 20.144> καὶ ποταμοῦ θυόεντος ̓Αδώνιδος εὔγαμον ὔδωπ
<nonn. d. 20.145> καὶ σκόπελον Λιβάνοιο καὶ ἔνδια Κυπρογενείης,
<nonn. d. 20.146> ̓Αρραβίης ἐπέβαινε, καὶ εὐόδμων ὑπὸ δένδρων
<nonn. d. 20.147> Νυσιάδος τανύφυλλον ἐθάμβεε δειράδα λόχμης
<nonn. d. 20.148> καὶ πόλιν αἰπύδμητον, ἀκοντοφόρων τροφὸν ἀνδρῶν.
<nonn. d. 20.149> ἔνθά τις, ̓́Αρεος αἷμα, μιαιφόνος ᾤκεεν ἀνήρ,
<nonn. d. 20.150> ἤθεσι ῥιγεδανοῖσιν ἔχων μίμημα τοκῆος,
<nonn. d. 20.151> ὀθνείους ἀθέμιστος ἀμεμφέας εἰς μόρον ἕλκων,
<nonn. d. 20.152> αἰνομανὴς Λυκόοργος: ἀποκταμένων δὲ σιδήρῳ
<nonn. d. 20.153> ἔστεφεν ἀνδρομέοισιν ἑὸν πυλεῶνα καρήνοις
<nonn. d. 20.154> εἴκελος Οἰνομάῳ καὶ ὁμόχρονος, οὗ ποτε δειλὴ
<nonn. d. 20.155> πατρὸς ἀνυμφεύτοισι δόμοις ἐφυλάσσετο κούρη
<nonn. d. 20.156> χήρη, γηραλέη, γαμίων ἔτι νῆες ̓Ερώτων,
<nonn. d. 20.157> εἰσόκε Τανταλίδης, ἱππήλατον οἶδμα χαράσσων,
<nonn. d. 20.158> ἄβροχον ἅρμα φέρων τετράζυγον ἐννοσιγαίου
<nonn. d. 20.159> νυμφίδιον δρόμον εἶχεν, ὅτε τροχοειδέι κύκλῳ
<nonn. d. 20.160> Μυρτίλος αἰολόμητις ἐπίκλοπον ἤνυσε νίκην
<nonn. d. 20.161> μιμηλῷ τελέσας ἀπατήλιον ἄξονα κηρῷ,
<nonn. d. 20.162> οἶκτον ἔχων καὶ ἔρωτα γοήμονος ̔Ιπποδαμείης:
<nonn. d. 20.163> καὶ δρόμος ἦν ἀνόνητος: ὑπ' ̓Ηελίοιο δὲ δίφρῳ
<nonn. d. 20.164> κηροπαγὴς φλογόεντι τύπος θερμαίνετο πυρσῷ,
<nonn. d. 20.165> καὶ τροχὸν ἠκόντιζε λυθεὶς μινυώριος ἄξων.
<nonn. d. 20.166> τοῖος ἔην Λυκόοργος ὁμότροπος: ἀχθοφόρους δὲ
<nonn. d. 20.167> πολλάκις ἐν τριόδοισιν ἀλήμονας ἄνδρας ὁδίτας
<nonn. d. 20.168> δήσας εἰς δόμον εἷλκεν, ̓Ενυαλίῳ δὲ τοκῆι
<nonn. d. 20.169> δαιτρεύων ἱέρευε: δαϊζομένων δὲ μαχαίρῃ
<nonn. d. 20.170> ἄκρα λαβὼν ἐπύκαζε κακοξείνους πυλεῶνας.
<nonn. d. 20.171> ὡς δ' ὅτε δυσμενέων μετὰ φύλοπιν ὀψὲ μολόντος
<nonn. d. 20.172> ἀνδρὸς ἀκοντοφόροιο νέης ἀναθήματα νίκης,
<nonn. d. 20.173> ἀσπίδες ἢ πήληκες, ἐπεκρεμόωντο μελάθρῳ,
<nonn. d. 20.174> οὕτω καὶ φονίοιο παρὰ προπύλαια Λυκούργου
<nonn. d. 20.175> ἄκρα ποδῶν καὶ χεῖρες ἐπῃώρηντο θανόντων.
<nonn. d. 20.176> καὶ φόνος ἦν: ξενίου δὲ Διὸς παρὰ γείτονι βωμῷ
<nonn. d. 20.177> ὀθνεῖοι στενάχοντες ἐμιστύλλοντο μαχαίρῃ,
<nonn. d. 20.178> οἷα βόες καὶ μῆλα, περιρραίνοντο δὲ βωμοὶ
<nonn. d. 20.179> σφαζομένων, στικτὴ δὲ κόνις φοινίσσετο λύθρῳ
<nonn. d. 20.180> δώματος ἀμφὶ θύρετρα: βιαζόμενοι δὲ πολῖται
<nonn. d. 20.181> ἀντὶ Διὸς σπεύδοντο θυηπολέειν Λυκοόργῳ.
<nonn. d. 20.182> Οὐδ' ἔλαθες, Διόνυσε, δολορραφέος φθόνον ̓́Ηρης:
<nonn. d. 20.183> ἀλλὰ πάλιν κοτέουσα τεῇ θεόπαιδι γενέθλῃ
<nonn. d. 20.184> ἄγγελον ̓͂Ιριν ἔπεμπε δυσάγγελον, ὄφρά σε θέλξῃ
<nonn. d. 20.185> κλεψινόῳ κεράσασα δόλῳ ψευδήμονα πειθώ:
<nonn. d. 20.186> δῶκε δέ οἱ βουπλῆγα θεημάχον, ὄφρα κομίσσῃ
<nonn. d. 20.187> ̓Αρραβίης μεδέοντι, Δρυαντιάδῃ Λυκοόργῳ.
<nonn. d. 20.188> οὐδὲ θεὰ δήθυνεν: ἀμειβομένῳ δὲ προσώπῳ
<nonn. d. 20.189> ̓́Αρεος ἀντιτύποιο νόθην ἐψεύσατο μορφήν:
<nonn. d. 20.190> καὶ λόφον εὐπήληκα διαιθύσσουσα καρήνου,
<nonn. d. 20.191> δαιδαλέους κροκόεντας ἑοὺς ῥίψασα χιτῶνας,
<nonn. d. 20.192> κερδαλέῳ θώρηκι καλύπτετο, μαῖα κυδοιμοῦ,
<nonn. d. 20.193> αἱμαλέῳ θώρηκι, καὶ ἐγρεκύδοιμον ἀπειλὴν
<nonn. d. 20.194> ἄρσενα κερδαλέη βλοσυρῷ πέμπουσα προσώπῳ
<nonn. d. 20.195> γλῶσσαν ̓Ενυαλίου τροχαλῇ μιμήσατο φωνῇ:
<nonn. d. 20.196> “τέκνον, ἀνικήτου σπόρος ̓́Αρεος, ἦ ῤα καὶ αὐτὸς
<nonn. d. 20.197> Βασσαρίδων τρομέεις ἁπαλόχροα θῆλυν ἀπειλήν;
<nonn. d. 20.198> οὐκ ἀπὸ Θερμώδοντος ̓Αμαζόνες εἰσὶ καὶ αὐταί,
<nonn. d. 20.199> οὐκ ἀπὸ Καυκασίοιο μαχήμονές εἰσι γυναῖκες:
<nonn. d. 20.200> οὐ θοὰ τόξα φέρουσι καὶ οὐ δονέουσιν ὀιστούς:
<nonn. d. 20.201> οὐ θρασὺν ἵππον ἔχουσιν ̓Αρήιον: οὐδ' ὑπὲρ ὤμων
<nonn. d. 20.202> βάρβαρον ἡμιτέλεστον ἐλαφρίζουσι βοείην.
<nonn. d. 20.203> αἰδέομαι καλέων σε ποτὶ κλόνον, ὅττι γυναῖκες
<nonn. d. 20.204> δῆριν ἀπειλείουσιν ἀδηρίτῳ Λυκοόργῳ.
<nonn. d. 20.205> ἠρεμέεις, Λυκόοργε, κορυσσομένου Διονύσου;
<nonn. d. 20.206> θνητὸς ἀνὴρ πέλεν οὗτος ἀώριος, οὐκ ἀπὸ φύτλης
<nonn. d. 20.207> οὐρανίης βλάστησε: Διὸς δέ μιν ̔Ελλάδι φήμῃ
<nonn. d. 20.208> ἔμμεναι ἔπλασε μῦθος: ἐγὼ δ' οὐκ οἶδα πιθέσθαι
<nonn. d. 20.209> ἀμφὶ τόκου Κρονίωνος, ὅτι βροτὸν ἄρσενι μηρῷ
<nonn. d. 20.210> υἱέα θῆλυν ἔτικτε πατὴρ ἐμὸς ὑψιμέδων Ζεύς:
<nonn. d. 20.211> μύθοις ψευδαλέοις οὐ πείθομαι, εἰ βροτὸς ἀνὴρ
<nonn. d. 20.212> Ζηνὸς ἐμοῦ τόκον ἔσχεν, ὅθεν βλάστησεν ̓Αθήνη:
<nonn. d. 20.213> Ζεὺς ἐμὸς οὐ δεδάηκεν ἀνάλκιδα παῖδα λοχεῦσαι:
<nonn. d. 20.214> ̓́Αρεα σὸν γενέτην ἔχε μάρτυρον: εἶδες ̓Αθήνην
<nonn. d. 20.215> παῖδα Διὸς θήλειαν ἀρειοτέρην Διονύσου.
<nonn. d. 20.216> τέκνον ἐμόν, μεθέπεις ἴδιον σθένος, οὐδὲ χατίζεις
<nonn. d. 20.217> πατρὸς ̓Ενυαλίοιο, καὶ εἰ πολέμοισιν ἀνάσσει:
<nonn. d. 20.218> ἔμπης δ'. ἢν ἐθέλῃς, θωρήξομαι, οὐδέ σε λείψω
<nonn. d. 20.219> μοῦνον ἐνὶ πτολέμοισι: θεὰ δέ σοι, εἰ χρέος εἴη,
<nonn. d. 20.220> γνωτὴ Ζηνὸς ἄκοιτις ὁμόστολος εἰς μόθον ̔́Ηρη
<nonn. d. 20.221> ἕσπεται υἱωνοῖο προασπίζουσα Λυκούργου ”
<nonn. d. 20.222> “στήσω δ' ὑμετέρου θεοδέγμονος ἔνδοθι νηοῦ
<nonn. d. 20.223> θύρσους Βασσαρίδων, νόθα δούρατα: Βουκεράων δὲ
<nonn. d. 20.224> Κενταύρων ἀτίνακτα κεράατα μακρὰ δαΐξας
<nonn. d. 20.225> τοξοφόρων ̓Αράβων κεραελκέα τόξα τελέσσω,
<nonn. d. 20.226> ὡς θέμις: ἐκταδίην δὲ ταμὼν δολιχόσκιον οὐρὴν
<nonn. d. 20.227> Σειληνῶν λασίην τελέσω πλήξιππον ἱμάσθλην.
<nonn. d. 20.228> ταῦτα μὲν εἰς σὲ φέρω μετὰ φύλοπιν: ἀπτολέμου δὲ
<nonn. d. 20.229> Βάκχου ξανθὰ πέδιλα γυναικείους τε χιτῶνας
<nonn. d. 20.230> πορφυρέους καὶ θῆλυν ἐπ' ἰξύι κυκλάδα μίτρην
<nonn. d. 20.231> γνωτῇ σεῖο δάμαρτι φυλάξομεν ἀφρογενείῃ,
<nonn. d. 20.232> ἅρμενα θήλεα δῶρα: γυναιμανέος δὲ Λυαίου
<nonn. d. 20.233> ἀμφιπόλων στίχα πᾶσαν ἐμοῖς δμώεσσι συνάψω
<nonn. d. 20.234> εἰς εὐνὴν ἀνάεδνον ἀναγκαίων ὑμεναίων,
<nonn. d. 20.235> οἷα δορικτήτοισι πέλει θέμις: οὐτιδανοὺς δὲ
<nonn. d. 20.236> ἡμερίδων ὄρπηκας, ἐνέα δῶρα Λυαίου,
<nonn. d. 20.237> θερμοτέρῳ σπινθῆρι δεδέξεται ̓Αρραβίη φλόξ.
<nonn. d. 20.238> καὶ βριαρὴ θεράπαινα χοροπλεκέος Διονύσου
<nonn. d. 20.239> Βασσαρὶς ἀλλοίην ἐχέτω καὶ ἀήθεα τέχνην
<nonn. d. 20.240> δώματα ναιετάουσα μετ' οὔρεα, δαιδαλέην δὲ
<nonn. d. 20.241> νεβρίδα καλλείψασα δέμας κρύψειε χιτῶνι,
<nonn. d. 20.242> καρπὸν ἀλετρεύουσα μύλης τροχοειδέι πέτρῳ:
<nonn. d. 20.243> καὶ στεφάνους ῥίψασα, καὶ ἣν καλέουσιν ὀπώρην,
<nonn. d. 20.244> ξυνὰ διδασκέσθω μελεδήματα δίζυγι θεσμῷ,
<nonn. d. 20.245> δμωὶς ἀναγκαίη καὶ Παλλάδι καὶ Κυθερείῃ
<nonn. d. 20.246> ἠματίοις ταλάροισι καὶ ἐννυχίοις ὑμεναίοις,
<nonn. d. 20.247> κερκίδα κουφίζουσα καὶ οὐκέτι κύμβαλα ̔Ρείης.
<nonn. d. 20.248> Σειληνοὶ δὲ γέροντες ἐμῆς παρὰ δαῖτα τραπέζης
<nonn. d. 20.249> εὔιον ἀείσωσι, καὶ ἠθάδος ἀντὶ Λυαίου
<nonn. d. 20.250> κῶμον ἀνακρούσωσι καὶ ̓́Αρεϊ καὶ Λυκοόργῳ.”
<nonn. d. 20.251> ὣς φαμένου μείδησε θεὰ χρυσόπτερος ̓͂Ιρις,
<nonn. d. 20.252> ψευδαλέην ἴρηκος ἐρετμώσασα πορείην.
<nonn. d. 20.253> καί μιν ἰδὼν Λυκόοργος ἑὴν μαντεύσατο νίκην,
<nonn. d. 20.254> γινώσκων ταχὺν ὄρνιν, ὅτι πτερὰ φοίνια πάλλων
<nonn. d. 20.255> ἀδρανέας δεδάηκε πελειάδας εἰς φόβον ἕλκεν:
<nonn. d. 20.256> εἶδε γάρ, εἶδεν ὄνειρον ὁμοίιον, ὡς παρὰ λόχμῃ
<nonn. d. 20.257> χαιτήεις κεκόρυστο λέων λυσσώδϊ λαιμῷ
<nonn. d. 20.258> καὶ βαλίων ἐλάφων κεραὴν ἐδίωκε γενέθλην.
<nonn. d. 20.259> τοῖον ὄναρ νοέων ἐκορύσσετο θυιάσι Βάκχαις,
<nonn. d. 20.260> Βασσαρίδας κεμάδεσσιν ἀπειρομόθοισιν ἐίσκων,
<nonn. d. 20.261> καὶ πλέον ἔλλαβε θάρσος, ἀναΐξασα δὲ δαίμων
<nonn. d. 20.262> νεύμασιν ̔Ηραίοισι προάγγελος ἦλθε Λυαίῳ,
<nonn. d. 20.263> ταρσὰ ποδῶν πτερόεντι περισφίγξασα πεδίλῳ,
<nonn. d. 20.264> ῥάβδον ἐλαφρίζουσα, καὶ ὡς Διὸς ἄγγελος ̔Ερμῆς
<nonn. d. 20.265> Βάκχῳ χαλκοχίτωνι δολοπλόκον ἴαχε φωνήν:
<nonn. d. 20.266> “γνωτέ, περισσονόοιο Διὸς τέκος, ἔκτοθι χάρμης
<nonn. d. 20.267> ὄργια σεῖο κόμιζε φιλοξείνῳ Λυκοόργῳ.
<nonn. d. 20.268> λεῖπε μόθον, μὴ κτεῖνε φίλους, μὴ φεῦγε γαλήνην,
<nonn. d. 20.269> ἵλαθι μειλιχίοισι: τίς ἤπιον ἄνδρα δαμάσσει;
<nonn. d. 20.270> μηδὲ τεοῖς ἱκέτῃσιν ἀναστήσειας ̓Ενυώ:
<nonn. d. 20.271> μὴ τεὸν ἀστερόεντι δέμας θώρηκι καλύψῃς:
<nonn. d. 20.272> μὴ κεφαλὴν σφίγξειας ἀερσιλόφῳ τρυφαλείῃ:
<nonn. d. 20.273> μὴ τρίχα μιτρώσειας ἐχιδνήεντι κορύμβῳ:
<nonn. d. 20.274> ἀλλὰ λιπὼν σέο θύρσα μιαιφόνα, καὶ κέρας οἴνου
<nonn. d. 20.275> ἔμπλεον ἡδυπότοιο καὶ ἠθάδα ῥάβδον ἀείρων,
<nonn. d. 20.276> εὔια δῶρα τίταινε φιλοσταφύλῳ Λυκοόργῳ:
<nonn. d. 20.277> ἄρτι δέμας κόσμησον ἀναιμάκτῳ σέο πέπλῳ,
<nonn. d. 20.278> ἄρτι μέολς πλέξωμεν ἀθωρήκτοιο χορείης,
<nonn. d. 20.279> καὶ στρατὸς ἠρεμέων μενέτω παρὰ δάσκιον ὕλην,
<nonn. d. 20.280> μὴ μόθον ἐντύνειε γαληναίῳ βασιλῆι:
<nonn. d. 20.281> ἀλλά, βαλὼν πλοκάμοισι φίλον στέφος, ἔρχεο χαίρων
<nonn. d. 20.282> εἰς δόμον ἀκλήιστον ἑτοιμοτάτου Λυκοόργου,
<nonn. d. 20.283> ἔρχεο κωμάζων ἅτε νυμφίος: ̓Ινδοφόνους δὲ
<nonn. d. 20.284> θύρσους σεῖο φύλαξον ἀπειθέι Δηριαδῆι.
<nonn. d. 20.285> οὐ μὲν ἄναξ Λυκόοργος ἀνάλκιδα θυμὸν ἀέξει:
<nonn. d. 20.286> ἔστι γὰρ ̓́Αρεος αἷμα Διιπετές, ἐν δὲ κυδοιμοῖς
<nonn. d. 20.287> πατρὸς ̓Ενυαλίοιο φέρων ἐμφύλιον ἀλκὴν
<nonn. d. 20.288> οὐδὲ τεοῦ Κρονίωνος ὑποπτήξειεν ̓Ενυώ.”
<nonn. d. 20.289> ὣς φαμένη παρέπεισε, μεταχρονίῳ δὲ πεδίλῳ
<nonn. d. 20.290> αἰθέρος ἔνδον ἵκανε. δολοφροσύνῃ δὲ θεαίνης
<nonn. d. 20.291> ἐγρεμόθους Διόνυσος ἑοὺς ἀπεσείσατο θύρσους
<nonn. d. 20.292> καὶ κυνέην λοφόεσσαν ἑῶν ἀνέλυσε κομάων
<nonn. d. 20.293> καὶ σάκος ἀστερόνωτον ἐθήκατο: χειρὶ δὲ γυμνῇ
<nonn. d. 20.294> πορφυρέης ἤειρε βεβυσμένον ἄγγος ἐέρσης,
<nonn. d. 20.295> ὀξὺ κέρας καὶ βότρυν ἀπενθέα: μηκεδανὴν δὲ
<nonn. d. 20.296> ἄπλοκον ἀμπελόεντι κόμην ἐστέψατο κισσῷ.
<nonn. d. 20.297> καὶ στρατιὴν εὔοπλον ἐγερσιμόθους τε γυναῖκας
<nonn. d. 20.298> ἐγγύθι Καρμήλοιο λιπὼν καὶ δίφρα λεόντων
<nonn. d. 20.299> ἁβροχίτων ἀσίδηρος ἐκώμασε πεζὸς ὁδίτης:
<nonn. d. 20.300> καὶ μέλος εὐφροσύνης ἐπιδόρπιον ἴαχε σύριγξ,
<nonn. d. 20.301> καί φίλιον σύριγμα συνωρίδες ἔβρεμον αὐλῶν
<nonn. d. 20.302> χερσὶ δὲ δινεύουσα φιλύια ῥόπτρα Λυαίου
<nonn. d. 20.303> Βασσαρὶς ἐσκίρτησε παρὰ προπύλαια Λυκούργου.
<nonn. d. 20.304> καὶ θρασὺς ὡς ἤκουσεν ἄναξ ἀλάλαγμα χορείης,
<nonn. d. 20.305> αὐλοῦ μελπομένοιο μέλος Βερεκυντίδος ἠχοῦς
<nonn. d. 20.306> καὶ καναχὴν σύριγγος, ἀρασσομένης δὲ καὶ αὐτῆς
<nonn. d. 20.307> μαίνετο παπταίνων διδυμόκτυπα κύκλα βοείης:
<nonn. d. 20.308> καὶ θεὸν ἀμπελόεντα παρὰ προθύροισι δοκεύων,
<nonn. d. 20.309> σαρδόνιον γελόων, φιλοκέρτομον ἴαχε φωνήν,
<nonn. d. 20.310> Βασσαρίδων ἐλατῆρι χέων ἄσπονδον ἀπειλήν:
<nonn. d. 20.311> “ἡμετέρων ὁράᾳς ἀναθήματα ταῦτα μελάθρων;
<nonn. d. 20.312> καὶ σύ, φίλος, κόσμησον ἐμὸν δόμον ἢ σέο θύρσοις
<nonn. d. 20.313> ἢ ποσὶν ἢ παλάμῃσιν ἢ αἱματόεντι καρήνῳ.
<nonn. d. 20.314> εἰ κεραοῖς Σατύροισι, κερασφόρε Βάκχε, κελεύεις,
<nonn. d. 20.315> ὑμέας ἶσα βόεσσιν ἐμῷ βουπλῆγι δαμάσσω.
<nonn. d. 20.316> τοῦτό σοι ἐξ ἐμέθεν ξεινήιον, ὄφρά τις εἴπῃ,
<nonn. d. 20.317> ἢ θεὸς ἢ μερόπων τις, ὅτι προπύλαια Λυκούργου
<nonn. d. 20.318> ἡμιτόμοις μελέεσσιν ἐμιτρώθη Διονύσου.
<nonn. d. 20.319> οὐ παρὰ Βοιωτοῖσιν ἀνάσσομεν, οὐ τάδε Θῆβαι,
<nonn. d. 20.320> οὐ Σεμέλης δόμος οὗτος, ὅπῃ νόθα τέκνα γυναῖκες
<nonn. d. 20.321> ἀστεροπῇ τίκτουσι καὶ ὠδίνουσι κεραυνῷ.
<nonn. d. 20.322> σείεις οἴνοπα θύρσον, ἐγὼ βουπλῆγα τινάσσω,
<nonn. d. 20.323> καί σε διατμήξας βοέου κατὰ μέσσα μετώπου
<nonn. d. 20.324> ὑμετέρην ἐπίκυρτον ἀναρρήξαιμι κεραίην.”
<nonn. d. 20.325> ὣς εἰπὼν ἐδίωκε Διωνύσοιο τιθήνας
<nonn. d. 20.326> θεινομένας βουπλῆγι: φιλοσκάρθμων δὲ γυναικῶν
<nonn. d. 20.327> ἡ μὲν ἑῆς παλάμης ἀπεσείσατο κύμβαλα ̔Ρείης,
<nonn. d. 20.328> ἡ δὲ φιλοκροτάλων ἀπεθήκατο τύμπανα χειρῶν,
<nonn. d. 20.329> ἄλλη βοτρυόεσσαν ἀνηκόντιζεν ὀπώρην,
<nonn. d. 20.330> ἄλλη νεκταρέοισι συνωλίσθησε κυπέλλοις:
<nonn. d. 20.331> πολλαὶ δ' αὐτοκύλιστον ἀπερρίψαντο κονίῃ
<nonn. d. 20.332> ἡδυμελῆ σύριγγα καὶ ἔμπνοον αὐλὸν ̓Αθήνης.
<nonn. d. 20.333> ὡς δ' ὅτε τις μετὰ χεῖμα γαληναίῃ παρὰ λόχμῃ
<nonn. d. 20.334> ἀννεφέλου Φαέθοντος ἰδὼν τερψίμβροτον ὥρην
<nonn. d. 20.335> ποιμὴν κῶμον ἔγειρε, συνωρχήσαντο δὲ Νύμφαι:
<nonn. d. 20.336> ἄφνω δ' ἐκ σκοπέλοιο χύθη κυκλούμενον ὕδωρ
<nonn. d. 20.337> κύμασι πυργωθέντος ὀρεσσιχύτου ποταμοῖο:
<nonn. d. 20.338> αὐτὰρ ὁ συρίζων ἀπεσείσατο πηκτίδα χειρῶν
<nonn. d. 20.339> δειμαίνων θρασὺ χεῦμα χαραδραίου ποταμοῖο,
<nonn. d. 20.340> οἰδαλέῳ μὴ μῆλα κατακρύψειε ῥεέθρῳ:
<nonn. d. 20.341> ὣς ὅ γε τερψινόου σκεδάσας ἀλάλαγμα χορείης
<nonn. d. 20.342> εἰς ὄρος ὑψικάρηνον ἀνάμπυκας ἤλασε Βάκχας:
<nonn. d. 20.343> καὶ κλονέων ἀχόρευτος ἀλήμονα θῆλυν ̓Ενυώ,
<nonn. d. 20.344> θηγαλέον βουπλῆγα φέρων, κειμήλιον ̔́Ηρης,
<nonn. d. 20.345> χαλκοχίτων Λυκόοργος ἀτευχέι μάρνατο Βάκχῳ:
<nonn. d. 20.346> καὶ κέλαδον βρονταῖον ἐπέκτυπε δύσμαχος ̔́Ηρη,
<nonn. d. 20.347> μητρυιὴ βαρύδουπος ἐπιβρίθουσα Λυαίῳ,
<nonn. d. 20.348> καί μιν ἀνεπτοίησε: βαρυζήλου δὲ θεαίνης
<nonn. d. 20.349> ὕψι κορυσσομένης ἐλελίζετο γούνατα Βάκχου:
<nonn. d. 20.350> ἔλπετο γὰρ Κρονίωνα προασπίζειν Λυκοόργου,
<nonn. d. 20.351> αἰθερίου πατάγοιο τύπον βρονταῖον ἀκούων:
<nonn. d. 20.352> ταρβαλέοις δὲ πόδεσσι φυγὼν ἀκίχητος ὁδίτης
<nonn. d. 20.353> γλαυκὸν ̓Ερυθραίης ὑπεδύσατο κῦμα θαλάσσης.
<nonn. d. 20.354> τὸν δὲ Θέτις βυθίη φιλίῳ πήχυνεν ἀγοστῷ,
<nonn. d. 20.355> καί μιν ἔσω δύνοντα πολυφλοίσβοιο μελάθρου
<nonn. d. 20.356> χερσὶ φιλοξείνοισιν ̓́Αραψ ἠσπάζετο Νηρεύς:
<nonn. d. 20.357> τὸν δὲ παρηγορέων φιλίῳ μειλίξατο μύθῳ:
<nonn. d. 20.358> “εἰπέ, τί σοι, Διόνυσε, κατηφέες εἰσὶν ὀπωπαί;
<nonn. d. 20.359> οὔ σε χαμαιγενέων ̓Αράβων στρατός, οὔ σε διώκων
<nonn. d. 20.360> θνητὸς ἀνὴρ νίκησε, καὶ οὐ βροτέην φύγγες αἰχμήν:
<nonn. d. 20.361> ἀλλὰ Διὸς Κρονίδαο κασιγνήτη δάμαρ ̔́Ηρη
<nonn. d. 20.362> οὐρανόθεν κεκόρυστο συναιχμάζουσα Λυκούργῳ,
<nonn. d. 20.363> ̔́Ηρη καὶ μενέχαρμος ̓́Αρης καὶ χάλκεος αἰθήρ,
<nonn. d. 20.364> τέτρατος ἦν Λυκόοργος ὁ τηλίκος: ὑψιμέδων δὲ
<nonn. d. 20.365> πολλάκι σὸς γενέτης πρόμος αἰθέρος εἴκαθεν ̔́Ηρῃ.
<nonn. d. 20.366> σοὶ πλέον ἔσσεται εὖχος, ὅταν μακάρων τις ἐνίψῃ,
<nonn. d. 20.367> ὅττι Διὸς μεγάλοιο δάμαρ καὶ σύγγονος ̔́Ηρη
<nonn. d. 20.368> χεῖρας ἑὰς θώρηξεν ἀθωρήκτῳ Διονύσῳ.”
<nonn. d. 20.369> τοῖα παρηγορέων Βρομίῳ μυθήσατο Νηρεύς.
<nonn. d. 20.370> καὶ χαροποῖς ῥοθίοισι καλυπτομένου Διονύσου
<nonn. d. 20.371> ἀσχαλόων Λυκόοργος ἐς ὕδατα: ῥῆξεν ἰωήν:
<nonn. d. 20.372> “αἴθε πατήρ με δίδαξε μετὰ κλόνον ἔργα θαλάσσης,
<nonn. d. 20.373> ὥς κεν ἀεθλεύσαιμι καὶ ἰχθυβόλων ἐς ἀγῶνα
<nonn. d. 20.374> ἀγρεύσας Διόνυσον, ὑποβρυχίων δ ἀπὸ κόλπων
<nonn. d. 20.375> Λυδὸν ἐμὸν θεράποντα τὸ δεύτερον εἰς χθόνα σύρω.
<nonn. d. 20.376> ἀλλ', ἐπεὶ οὐ μάθον ἔργα θαλασσοπόρων ἁλιήων
<nonn. d. 20.377> καὶ βυθίης οὐκ οἶδα δολορραφέος δόλον ἄγρης,
<nonn. d. 20.378> Λευκοθέης ἔχε δῶμα βαθύρροον, εἰσόκε πόντου
<nonn. d. 20.379> καὶ σὲ καὶ ὃν καλέουσι μεταστήσω Μελικέρτην,
<nonn. d. 20.380> σύγγονον αἷμα φέροντα: καὶ οὐ χρέος ἐστὶ σιδήρου,
<nonn. d. 20.381> οὐ χθονίου βουπλῆγος ἀφειδέος, ἀλλὰ χατίζω
<nonn. d. 20.382> ἰχθυβόλων, ἵνα δύντες ̓Ερυθραίης βυθὸν ἅ0λμης
<nonn. d. 20.383> ἐνδόμυχον Διόνυσον ἀφαρπάζωσι θαλάσσης:
<nonn. d. 20.384> ἰχθυβόλοι, Νηρῆος ἐρευνητῆρες ἐναύλων,
<nonn. d. 20.385> δίκτυα μὴ νεπόδεσσιν ἐφαπλώσητε θαλάσσης,
<nonn. d. 20.386> ἀλλὰ λίνοις Διόνυσον ἐρύσσατε: Λευκοθέη δὲ
<nonn. d. 20.387> εἰς χθόνα νοστήσειε συναγρευθεῖσα Λυαίῳ,
<nonn. d. 20.388> καὶ θρασύς εἰς ἐμόν οἶκον ὁμαρτήσειε Παλαίμων
<nonn. d. 20.389> ἀβρέκτοις μελέεσσιν ὑποδρήσσων Λυκοόργῳ,
<nonn. d. 20.390> ὄφρα λιπὼν ̓Εφύρειον ἁλιτρεφέων δρόμον ἵππων
<nonn. d. 20.391> δίφρον ἐμὸν ζεύξειεν ἐπιχθονίῃ παρὰ φάτνῃ,
<nonn. d. 20.392> αὐτός ὁμοῦ καὶ Βάκχος ὀπάονες: εἷς δόμος ἔστω,
<nonn. d. 20.393> εἷς δόμος ἀμφοτέροισι, Παλαίμονι καὶ Διονύσῳ.”
<nonn. d. 20.394> ὣς εἰπὼν κεχόλωτο, καὶ ἠπείλησε θαλάσσῃ
<nonn. d. 20.395> καὶ πολιῷ Νηρῆι, καὶ ἤθελε πόντον ἱμάσσειν.
<nonn. d. 20.396> Ζεύς δὲ πατὴρ ἰάχησεν ἀμαιμακέτῳ Λυκοόργῳ:
<nonn. d. 20.397> “ἀφραίνεις, Λυκόοργε, μάτην ἀνέμοισιν ἐρίζων:
<nonn. d. 20.398> χάζεο σοῖσι πόδεσσιν, ἕως ὁρόωσιν ὀπωπαί.
<nonn. d. 20.399> ἔκλυες, ὡς τὸ πάροιθεν ὀρεσσιχύτῳ παρὰ πηγῇ
<nonn. d. 20.400> γυμνὴ Τειρεσίας θηήσατο μοῦνον ̓Αθήνην,
<nonn. d. 20.401> οὐ δόρυ θοῦρον ἄειρε καὶ οὐ πολέμιζε θεαίνῃ.
<nonn. d. 20.402> ἔμπης μοῦνον ὄπωπε καὶ ὤλεσε φέγγος ὀπωπῆς.”
<nonn. d. 20.403> τοῖον ἔπος κατέλεξε δι' ἠέρος ὑψιμέδων Ζεὺς
<nonn. d. 20.404> δυσσεβίην ὑπέροπλον ὀπιπεύων Λυκοόργου.
<nonn. d. 21.1> οὐδὲ Δρυαντιάδης προτέρης ἐπελήσατο χάρμης:
<nonn. d. 21.2> ἀλλὰ λαβὼν βουπλῆγα τὸ δεύτερον ἔνδοθι λόχμης
<nonn. d. 21.3> ἔθνεα Βασσαρίδων διζήμενος. ἀμβροσίῃ δὲ
<nonn. d. 21.4> δῶκε μένος καὶ θάρσος ἀρειμανές οὐράνιος Ζεύς,
<nonn. d. 21.5> ἣ τότε βακχευθεῖσα κατάσχετος οἴδματι λύσσης
<nonn. d. 21.6> μάρμαρον ἠέρταζε, καταιχμάζουσα Λυκούργου,
<nonn. d. 21.7> καὶ βριαρήν τρυφάλειαν ἀπεστυφέλιξε κομάων.
<nonn. d. 21.8> αὐτὰρ ὁ θαρσήεις ἐπεμάρνατο μείζονι πέτρῳ
<nonn. d. 21.9> τρηχαλέῳ, καὶ στέρνα βοώπιδος ἤλασε Νύμφης:
<nonn. d. 21.10> οὐδέ μιν ἐπρήνιξε, χόλῳ δ' ἀνενείκατο φωνήν:
<nonn. d. 21.11> “̓͂Αρες, ἄναξ πολέμοιο, πάτερ κρατεροῖο Λυκούργου,
<nonn. d. 21.12> αἰδόμενος σκοπίαζε τεὸν γόνον ἀντὶ Λυαίου
<nonn. d. 21.13> οὐτιδανήν ἀσίδηρον ὀιστεύοντα γυναῖκα.
<nonn. d. 21.14> πόντος ἐμόν βουπλῆγα βιάζεται: ἐν ῥοθίοις γὰρ
<nonn. d. 21.15> κρύπτετο μὲν Διόνυσος, ἐγὼ δ' ἄπρηκτος ὁδεύων
<nonn. d. 21.16> ἵξομαι εἰς ἐμὸν ἄστυ, πόνον δ' ἀτέλεστον ἀνήσω.”
<nonn. d. 21.17> ἔννεπεν: ἀμβροσίην δὲ μέσην γυιαλκέι δεσμῷ
<nonn. d. 21.18> χειρὶ λαβὼν ἐπίεζε: καὶ ἤθελε δεσμὰ καθάψαι,
<nonn. d. 21.19> οἷα δορικτήτην μετανάστιον εἰς δόμον ἕλκων,
<nonn. d. 21.20> παιδοκόμον Βρομίοιο φέρων θιασώδεα Νύμφην,
<nonn. d. 21.21> ἀμφιτόμῳ βουπλῆγι μετάφρενα δούλια νύσσων.
<nonn. d. 21.22> οὐ δέ μιν ἱσταμένην ἀνεσείρασεν, οὐδέ ἑ λύθρῳ
<nonn. d. 21.23> ἀρτιχύτῳ φοίνιξεν ἀρασσομένοιο καρήνου:
<nonn. d. 21.24> ἀλλά φύγε θρασὺν ἄνδρα καὶ εὔξατο μητέρι Γαίῃ
<nonn. d. 21.25> ἀμβροσίη κροκόπεπλος, ὅπως Λυκόοργον ἀλύξῃ.
<nonn. d. 21.26> γαῖα δὲ καρποτόκεια πετασσαμένη κενεῶνα
<nonn. d. 21.27> ἀμφίπολον Βρομίοιο φιλήτορι δέξατο κόλπῳ
<nonn. d. 21.28> ἀμβροσίην ζώουσαν: ἀιστωθεῖσα δὲ Νύμφη
<nonn. d. 21.29> εἰς φυτόν εἶδος ἄμειψε καὶ ἀμπελόεις πέλεν ὄρπηξ:
<nonn. d. 21.30> σειρὴν δ' αὐτοέλικτον ἐπιπλέξασα Λυκούργου
<nonn. d. 21.31> ἀγχονίῳ σφήκωσεν ὁμόζυγον αὐχένα δεσμῷ,
<nonn. d. 21.32> μαρναμένη μετά θύρσον ἀπειλητῆρι κορύμβῳ.
<nonn. d. 21.33> καὶ φυτόν αὐδῆεν ζαμενὴς ποιήσατο ̔Ρείη
<nonn. d. 21.34> ἡμερίδων βασιλῆι χαριζομένη Διονύσῳ:
<nonn. d. 21.35> ἀμβροσίη δ' ὀλόλυξε καὶ ἔμπνοον ἴαχε φωνήν:
<nonn. d. 21.36> “οὐδέ, φυτόν περ ἐοῦσα, τεήν ποτε δῆριν ἀλύξω,
<nonn. d. 21.37> σὸν δέμας οὐτήσω καὶ ὲν ἔρνεσιν, ἀντὶ δὲ σειρῆς
<nonn. d. 21.38> χαλκείης ἀλύτοις σε περισφίγξαιμι πετήλοις:
<nonn. d. 21.39> εἰς σὲ καὶ ἀμπελόεσσα κορύσσομαι, ὄφρά τις εἴπῃ:
<nonn. d. 21.40> “Βασσαρίδες κτείνουσι καὶ ἐν πετάλοισι φονῆας.”
<nonn. d. 21.41> φυταλιὰς πεφύλαξο μαχήμονας: ἀντιβίους γὰρ
<nonn. d. 21.42> ἡμερίδες βάλλουσι καὶ αἰχμάζουσιν ὀπῶραι.
<nonn. d. 21.43> σοὶ μαχόμην ζώουσα καὶ ὀλλυμένη σε δαμάσσω:
<nonn. d. 21.44> οὕτω ἀριστεύουσι Διωνύσοιο τιθῆναι.
<nonn. d. 21.45> ἔκλυες εἰναλίην ἐχενηίδα, πῶς ἐνὶ πόντῳ
<nonn. d. 21.46> ἰχθὺς βαιός ἄναλκις ἐπέχραε πολλάκι ναύταις
<nonn. d. 21.47> ἂψ ἀνασειράζων, ὀλίγῳ δ' ὑπὸ χάσματι λαιμοῦ
<nonn. d. 21.48> μηκεδανὴν ἀνέκοψε κατάσχετον ὁλκάδα δεσμῷ;
<nonn. d. 21.49> δέξο με χερσαίην ἐχενηίδα, δέξο πετήλων
<nonn. d. 21.50> αὐτοπέδην ἀσίδηρον ἐρισταφύλοιο κυδοιμοῦ.
<nonn. d. 21.51> μίμνε μοι, αὐτόθι μίμνε δεδεγμένος υἷα Θυώνης,
<nonn. d. 21.52> εἰσόκε νοστήσειε θαλασσαίων ἀπὸ κόλπων.”
<nonn. d. 21.53> τοῖα μὲν ἀμπελόεσσα κορυμβοφόρῳ φάτο φωνῇ
<nonn. d. 21.54> ἀμβροσίη τανύφυλλος, ἀρασσομένοιο Λυκούργου:
<nonn. d. 21.55> καὶ ,χλοεροῖς δεσμοῖσι κατάσχετος ἄγριος ἀνὴρ
<nonn. d. 21.56> ἀρραγέων ἀτίνακτος ἀλυκτοπέδῃσι πετήλων
<nonn. d. 21.57> ἀμφιπαγὴς ἀλάλαζεν ἀπειλείων Διονύσῳ:
<nonn. d. 21.58> οὐδὲ φυγεῖν σθένος εἶχε, μάτην δ' ἐτίνασσεν ἀνάγκῃ
<nonn. d. 21.59> οὐτιδαναῖς ἑλίκεσσι περίπλοκον ἀνθερεῶνα:
<nonn. d. 21.60> οὐδὲ δι' ἀσφαράγοιο μέση πορθμεύετο φωνὴ
<nonn. d. 21.61> θλιβομένου στεφανηδόν: ἐκυκλώσαντο δὲ Βάκχαι
<nonn. d. 21.62> αὐχένα μιτρωθέντα μέσον πνικτῆρι κορύμβῳ.
<nonn. d. 21.63> καὶ πέλεκυν δασπλῆτα δορυσσόος ἥρπασεν ̓́Αρης
<nonn. d. 21.64> παιδὸς ἑοῦ: Βρομίην γὰρ ἐδείδιε λυσσάδα Βάκχην,
<nonn. d. 21.65> μὴ φονίῳ βουπλῆγι δέμας πλήξειε Λυκούργου:
<nonn. d. 21.66> οὐδὲ Δρυαντιάδην χλοερῶν ἀπελύσατο δεσμῶν,
<nonn. d. 21.67> καὶ μάλα περ ποθέων, στεροπῇ δ' ὑπόειξε τοκῆος
<nonn. d. 21.68> δοῦπον ἀπειλητῆρα Διὸς βρονταῖον ἀκούων.
<nonn. d. 21.69> καὶ δολιχὴν προθέλυμνον ἐπιπροχυθεῖσα καρήνῳ
<nonn. d. 21.70> ἀνδρὸς ἀμαιμακέτοιο κόμην ὤλοψε Πολυξώ:
<nonn. d. 21.71> γαστέρι δ' ἀντιβίου μανιώδεα χεῖρα βαλοῦσα,
<nonn. d. 21.72> ἁπτομένη θώρηκος, ἀνέσπασεν ἅρπαγι παλμῷ,
<nonn. d. 21.73> χωομένη δ' ἔρρηξε—μαχήμονες, εἴπατε, Μοῦσαι,
<nonn. d. 21.74-75> οἷον ἔην τότε θαῦμα δαϊζομένοιο χιτῶνος
<nonn. d. 21.75-74> θηλυτέροις ὀνύχεσσι, σιδηρείου περ ἐόντος—:
<nonn. d. 21.76> καὶ ταναοῖς πλέξασα λύγοις ἑλικώδεα σειρὴν
<nonn. d. 21.77> Κλείτη λυσιέθειρα καὶ ἀμπελόεσσα Γιγαρτὼ
<nonn. d. 21.78> εὐπετάλῳ μάστιγι δέμας φοίνιξε Λυκούργου
<nonn. d. 21.79> αἱμαλέῃ σμώδιγγι χαρασσομένων ἐπὶ νώτων:
<nonn. d. 21.80> Φλειὼ δ' εὐρυτέρῃσι κατέγραφε ταρσὸν ἀκάνθαις
<nonn. d. 21.81> αἰνομανής: ̓Ερίφη δὲ συνέμπορος Εἰραφιώτῃ
<nonn. d. 21.82> δραξαμένη μέσσοιο δασύτριχος ἀνθερεῶνος
<nonn. d. 21.83> ἄνδρα βαλεῖν μενέαινεν ἐπὶ χθονί: μαρναμένη δὲ
<nonn. d. 21.84> Βακχείης Φασύλεια κυβερνήτειρα χορείης
<nonn. d. 21.85> δυσμενέος κενεῶνα κατέγραφεν ὀξέι κέντρῳ:
<nonn. d. 21.86> καὶ Θεόπη κεκόρυστο, τιθηνήτειρα Λυαίου,
<nonn. d. 21.87> ῥινοτόρῳ νάρθηκι: δέμας δ' ἤρασσε Λυκούργου
<nonn. d. 21.88> καὶ Βρομίη Βρομίοιο φερώνυμος: αἷς ἅμα Νύμφη
<nonn. d. 21.89> Κισσηὶς φιλόβοτρυς ἐμάστιεν ἀνέρα κισσῷ.
<nonn. d. 21.90> καὶ πολέμῳ δρυόεντι βιαζομένου Λυκοόργου
<nonn. d. 21.91> πῆμα φάνη πάλιν ἄλλο κακώτερον: ̓Αρραβίῃ γὰρ
<nonn. d. 21.92> πόντιον ἐννοσίγαιον ὀρεστιὰς ὥπλισε ̔Ρείη,
<nonn. d. 21.93> σχιζομένων καναχηδὸν ἀκοντιστῆρα θεμέθλων:
<nonn. d. 21.94> καὶ δαπέδου βαθύκολπον ἀπεστυφέλιξεν ὀχῆα
<nonn. d. 21.95> αἰχμάζων τριόδοντι θαλασσομέδων ἐνοσίχθων,
<nonn. d. 21.96> ἐνδομύχοις ἀνέμοισιν ἱμασσομένων κενεώνων,
<nonn. d. 21.97> γειοπόνοις ἀνέμοισιν, ἐπεὶ νωμήτορι παλμῷ
<nonn. d. 21.98> χάσματα κοιλαίνουσι σεσηρότα φωλάδες αὖραι:
<nonn. d. 21.99> ̓Αρραβίης δ' ἀτίνακτος ἐσείετο κόλπος ἀρούρης,
<nonn. d. 21.100> ἀγχινεφῆ δὲ μέλαθρα τινάκτορι λύετο παλμῷ:
<nonn. d. 21.101> καὶ δρύες εἰς χθόνα πῖπτον, ἀρασσόμενος δὲ τριαίνῃ
<nonn. d. 21.102> Νύσιος ἀμφιέλικτος ̓́Αραψ ὠρχήσατο πυθμήν:
<nonn. d. 21.103> καὶ πτελέη χθονὶ κεῖτο, κόμην δ' ἐκονίσσατο δάφνη,
<nonn. d. 21.104> καὶ πίτυς αὐτόρριζος ἐκέκλιτο γείτονι πεύκῃ.
<nonn. d. 21.105> ὄφρα μὲν ἐννοσίγαιος, ὑπὸ χθόνα λάβρος ἀήτης,
<nonn. d. 21.106> νερτερίων κευθμῶνα μετερρίζωσεν ἐναύλων,
<nonn. d. 21.107> τόφρα πέλεν κακὸν ἄλλο νεώτερον: ὑλονόμοι γὰρ
<nonn. d. 21.108> θεινόμεναι μάστιγι δρακοντοκόμοιο Μεγαίρης
<nonn. d. 21.109> Νυσιάδες ταυρηδὸν ἐμυκήσαντο γυναῖκες,
<nonn. d. 21.110> σφωιτέρων τεκέων δηλήμονες: ἐσσυμένη δὲ
<nonn. d. 21.111> ἡ μὲν ἀνηκόντιζεν ἐς ἠέρα κοῦρον ἀλήτην
<nonn. d. 21.112> ἠερόθεν προκάρηνον ὀλισθήσαντα κονίῃ,
<nonn. d. 21.113> ἡ δὲ φίλον βρέφος εἷλκε, καὶ οὐκ ἐμνήσατο μαζοῦ:
<nonn. d. 21.114> ἄλλη παιδοφόνῳ παλάμην φοίνιξε σιδήρῳ
<nonn. d. 21.115> υἱέα δαιτρεύσασα, καὶ ἔπλετο μαινὰς ̓Αγαύη.
<nonn. d. 21.116> καὶ σφετέροις τεκέεσσιν ἐπέδραμον, ἀρτιτόκους δὲ
<nonn. d. 21.117> υἱέας, οὓς ἐλόχευσαν, ἐμιστύλλοντο μαχαίρῃ
<nonn. d. 21.118> ἄλλος ὑποπτήσσων μανιώδεα Πανὸς ἱμάσθλην
<nonn. d. 21.119> εἰς ἐνοπὴν ἄγραυλον ̓́Αραψ βακχεύετο ποιμήν.
<nonn. d. 21.120> τοῖα μὲν οἰστρήεντι δόλῳ κυμαίνετο βούτης
<nonn. d. 21.121> δαιτρεύων ἑὰ τέκνα, καὶ υἱέας εἰλαπινάζων
<nonn. d. 21.122> παιδοβόροις γενύεσσι: νοοσφαλέων δὲ βοτήρων
<nonn. d. 21.123> ἄτροφον ἀρσενόπαιδα τόκον τυμβεύσατο γαστὴρ
<nonn. d. 21.124> νυμφάων παλάμῃσι: πολυγνάμπτοις δὲ πετήλοις
<nonn. d. 21.125> ἀμφιπαγὴς πεπέδητο, καὶ οὐ γόνυ κάμψε Λυαίῳ,
<nonn. d. 21.126> οὐ Διὶ χεῖρα τίταινεν, ἀλεξήτειραν ἀνάγκης,
<nonn. d. 21.127> οὐ βροντῆς φόβον εἶχεν: ἀπειλήσας δὲ προσώπῳ
<nonn. d. 21.128> χώετο Βασσαρίδεσσιν: ἐπεσσυμένην δὲ καρήνῳ
<nonn. d. 21.129> ἀστεροπὴν ἐνόησε, καὶ οὐχ ὑπόειξε Λυαίῳ.
<nonn. d. 21.130> βάλλετο δ' ἔνθα καὶ ἔνθα, πολυσπερέων δὲ βολάων
<nonn. d. 21.131> τοσσατίην ἕστηκε μένων ἀντίξοον ὁρμήν,
<nonn. d. 21.132> ̓́Αρεα μοῦνον ἔχων χραισμήτορα, μοῦνος ἐρίζων
<nonn. d. 21.133> Ζηνί, Ποσειδάωνι, ̔Ρέῃ, Χθονί, Νηρέι, Βάκχῳ.
<nonn. d. 21.134> καὶ μογέων ἀχάλινον ἀπερροίβδησεν ἰωήν:
<nonn. d. 21.135> “ἅψατε πῦρ, φλέξωμεν ὅλον φυτόν, ἐν πυρὶ κείσθω
<nonn. d. 21.136> βακχικὰ ταῦτα πέτηλα, καὶ αἰθομένας διὰ πόντου
<nonn. d. 21.137> ἡμερίδας ῥίψωμεν ὑποβρυχίῳ Διονύσῳ,
<nonn. d. 21.138> ἠνορέης ̓Αράβων σημήιον: ἀλλὰ καὶ αὐτὴ
<nonn. d. 21.139> δεξαμένη κατὰ κῦμα Θέτις πυρίκαυτον ὀπώρην
<nonn. d. 21.140> τέφρην ἀμπελόεσσαν ἀποσβέσσειε θαλάσσῃ.
<nonn. d. 21.141> λύσατε φάσματα ταῦτα καὶ αἰόλα μάγγανα δεσμῶν:
<nonn. d. 21.142> μάγγανα Νηρεΐδων Ποσιδήια ταῦτα δοκεύω:
<nonn. d. 21.143> λύσατε, καὶ ῥοθίοις με πελάσσατε: μαντιπόλῳ γὰρ
<nonn. d. 21.144> Πρωτέι φαρμακόεντι κορύσσομαι: ἅψατε πεύκην,
<nonn. d. 21.145> ὄφρα μολὼν παρὰ πόντον ἐμῷ ποινήτορι θυμῷ
<nonn. d. 21.146> ξεινοδόκον Βρομίοιο καταφλέξω Μελικέρτην.”
<nonn. d. 21.147> εἶπεν ἀπειλείων καὶ Νηρέι καὶ Διονύσῳ
<nonn. d. 21.148> ̓Αρραβίης σχεδὸν ἦλθεν: ̓Ενυαλίου δὲ καμόντα
<nonn. d. 21.149> υἱέα δενδρήεντος ἀνεζώγρησε κυδοιμοῦ
<nonn. d. 21.150> Αρεος ἆορ ἔχουσα σιδήρεον, ἀμφὶ δὲ Βάκχαις
<nonn. d. 21.151> δαιμονίης γύμνωσε σελασφόρα νῶτα μαχαίρης,
<nonn. d. 21.152> εἰς φόβον αἰθύσσουσα Κυβηλίδα θῆλυν ̓Ενυώ:
<nonn. d. 21.153> ἀμβροσίης δὲ πέτηλα διατμήξασα σιδήρῳ
<nonn. d. 21.154> δεσμοὺς βοτρυόεντας ἀπεσφήκωσε Λυκούργου.
<nonn. d. 21.155> καὶ χθονὸς ἐπρήυνε τινάκτορα κυανοχαίτην
<nonn. d. 21.156> γνωτὸν ἑὸν καὶ Ζῆνα πόσιν καὶ μητέρα ̔Ρείην,
<nonn. d. 21.157> ῥυσαμένη Λυκόοργον, ὅπως ἐναρίθμιος εἴη
<nonn. d. 21.158> ἀθανάτοις: ̓́Αραβες δὲ πολυκνίσων ἐπὶ βωμῶν,
<nonn. d. 21.159> ὡς θεόν, υἷα Δρύαντος ἐμειλίξαντο θυηλαῖς,
<nonn. d. 21.160> ἀντὶ Διωνύσοιο μελιρραθάμιγγος ὀπώρης
<nonn. d. 21.161> λύθρον ἐπισπένδοντες ἀβακχεύτῳ Λυκοόργῳ.
<nonn. d. 21.162> καὶ τὰ μὲν ὣς ἤμελλε γέρων χρόνος ὀψὲ τελέσσαι:
<nonn. d. 21.163> Ζεὺς δὲ πατήρ, ἵνα μή τις ἀγηνορέων βροτὸς ἀνὴρ
<nonn. d. 21.164> ἄλλος ἔχων μίμημα δοριθρασέος Λυκοόργου
<nonn. d. 21.165> μῶμον ἀναστήσειεν ἀμωμήτῳ Διονύσῳ,
<nonn. d. 21.166> αἰνομανῆ Λυκόοργον ἐθήκατο τυφλὸν ἀλήτην,
<nonn. d. 21.167> ἄστεος ἀγνώστοιο παλινδίνητον ὁδίτην,
<nonn. d. 21.168> πομπὸν ἀναγκαίης διζήμενον ἀτραπιτοῖο,
<nonn. d. 21.169> πολλάκις αὐτοκέλευθα περιπταίοντα πεδίλοις.
<nonn. d. 21.170> καὶ τὰ κὲν ἐν σκοπέλοισιν. ̓Ερυθραίῳ δ' ἐνὶ πόντῳ
<nonn. d. 21.171> θυγατέρες Νηρῆος ἔσω βαθυκύμονος αὐλῆς
<nonn. d. 21.172> εἰναλίῃ Διόνυσον ἐμειλίξαντο τραπέζῃ:
<nonn. d. 21.173> καὶ Σεμέλης ῥίψασα Διιπετέος φθόνον εὐνῆς,
<nonn. d. 21.174> οἰνοφύτῳ θρασὺν ὕμνον ἀνακρούουσα Λυαίῳ,
<nonn. d. 21.175> μαῖα Διωνύσοιο μελίζετο, ποντιὰς ̓Ινώ:
<nonn. d. 21.176> καὶ Βρομίῳ γλυκὺ νέκταρ ἀπὸ κρητῆρος ἀφύσσων
<nonn. d. 21.177> σύντροφος ἰσοέτηρος ἐῳνοχόει Μελικέρτης.
<nonn. d. 21.178> ὣς ὁ μὲν αὐτόθι μίμνεν ἔσω βαθυκύμονος αὐλῆς
<nonn. d. 21.179> πόντον ἔχων πλατὺν οἶκον, ὑποβρύχιος μετανάστης:
<nonn. d. 21.180> καὶ Θέτιδος βρυόεντι χυθεὶς ἐπεκέκλιτο κόλπῳ:
<nonn. d. 21.181> Καδμείην δ' ἀκόρητος ἑὴν εὔπαιδα τιθήνην
<nonn. d. 21.182> αὐτοκασιγνήτην προσπτύξατο μητέρος ̓Ινώ,
<nonn. d. 21.183> καὶ φιλίῳ πήχυνε Παλαίμονα πολλάκι δεσμῷ
<nonn. d. 21.184> σύντροφον ἰσοέτηρον. ἀδουπήτῳ δὲ πεδίλῳ
<nonn. d. 21.185> οὐκέτι πουλυέλικτον ἀνακρούουσα χορείην,
<nonn. d. 21.186> Βάκχου μὴ παρεόντος, ἀνεπτοίητο Μιμαλλὼν
<nonn. d. 21.187> ἴχνια μαστεύουσα θαλασσοπόροιο Λυαίου:
<nonn. d. 21.188> καὶ Σάτυρος φιλόμοχθος ἔχων ἀγέλαστον ὀπωπὴν
<nonn. d. 21.189> ξείνῳ πένθεϊ κάμνεν, ὀριπλάγκτοισι δὲ χηλαῖς
<nonn. d. 21.190> ἔτρεχον οἰστρήεντες ἀνὰ δρυμὰ Πᾶνες ἀλῆται,
<nonn. d. 21.191> Πᾶνες, ἐρευνητῆρες ἀκηρύκτου Διονύσου:
<nonn. d. 21.192> Σειληνὸς δ' ἀχόρευτος, ἀκηδέα κύμβαλα ῥίψας,
<nonn. d. 21.193> κεῖτο κατηφιόων: Κρονίη δ' ἐλελίζετο Νύμφη
<nonn. d. 21.194> Μάκρις ἀπενθήτοιο Διωνύσοιο τιθήνη,
<nonn. d. 21.195> Βακχείης ὁμόδιφρος ἐυκνήμιδος ἀπήνης.
<nonn. d. 21.196> ὣς οἱ μὲν δεδόνηντο κατηφέες: ἀχνυμένοις δὲ
<nonn. d. 21.197> Σκέλμις ἀκυμάντοιο λιπὼν κευθμῶνα θαλάσσης
<nonn. d. 21.198> πατρῴην ἀδίαντον ἑὴν ἤλαυνεν ἀπήνην,
<nonn. d. 21.199> νόστον ἐπερχομένοιο προαγγέλλων Διονύσου.
<nonn. d. 21.200> ὄφρα μὲν ἄμφεπε Βάκχος ἁλίτροφα δεῖπνα τραπέζης,
<nonn. d. 21.201> τόφρα δὲ Καυκασίοιο δι' οὔρεος εἰς πόλιν ̓Ινδῶν
<nonn. d. 21.202> οἰνοφύτου Βρομίοιο ποδήνεμος ἵκετο κῆρυξ
<nonn. d. 21.203> ταυροφυής, νόθον εἶδος ἔχων κεραελκέι μορφῇ,
<nonn. d. 21.204> ἀντίτυπον μίμημα Σεληναίῃσι κεραίαις,
<nonn. d. 21.205> αἰγὸς ὀρεσσινόμοιο περὶ χροῒ δέρμα συνάψας,
<nonn. d. 21.206> αὐχενίῃ κληῖδι καθειμένον ἐξ ἑνὸς ὤμου,
<nonn. d. 21.207> δεξιτεροῦ πλευροῖο κατήορον εἰς πτύχα μηροῦ,
<nonn. d. 21.208> ἀμφοτέρης ἑκάτερθε παρηίδος οὔατα σείων,
<nonn. d. 21.209> ὡς ὄνος οὐατόεις, λάσιος δέμας: ἐκ μεσάτης δὲ
<nonn. d. 21.210> ἰξύος αὐτοέλικτος ἐσύρετο σύγγονος οὐρή.
<nonn. d. 21.211> ἀμφὶ δέ μιν γελόωντες ἐπέρρεον αἴθοπες ̓Ινδοί,
<nonn. d. 21.212> εἰσόκεν ἐγγὺς ἵκανεν, ὅπῃ διδυμόζυγι δίφρῳ
<nonn. d. 21.213> ἑζετο Δηριάδης περιμήκετος, ὄρχαμος ἀνδρῶν,
<nonn. d. 21.214> ἠλιβάτων στατὸν ἴχνος ἀναστέλλων ἐλεφάντων.
<nonn. d. 21.215> καὶ Σατύρῳ γελόων φιλοκέρτομον ἴαχε φωνήν:
<nonn. d. 21.216> “οἵους Δηριάδῃ διδυμόχροας ἄνδρας ἰάλλει
<nonn. d. 21.217> ταυροφυὴς Διόνυσος, ἀθύρματα δηιοτῆτος,
<nonn. d. 21.218> ἀλλοφυεῖς, οὐ φῶτας ὅλην βροτοειδέα μορφήν,
<nonn. d. 21.219> θηρῶν εἶδος ἔχοντας, ἐπεὶ διδυμάονι μορφῇ
<nonn. d. 21.220> εἰσὶ νόθοι ταῦροί τε καὶ ἀνέρες: ἀμφότερον γὰρ
<nonn. d. 21.221> καὶ βοὸς εἶδος ἔχουσι καὶ ἀνδρομέοιο προσώπου.”
<nonn. d. 21.227> ἔννεπε, καὶ πολέμοιο προάγγελα σήματα φαίνων
<nonn. d. 21.228> ἀσπίδα ποικιλόνωτον ἀφειδέι τύψε μαχαίρῃ
<nonn. d. 21.229> μεσσοφανῆ περίκυκλον ἐς ὀμφαλόν: ἐκ δὲ βοείης
<nonn. d. 21.230> χαλκὸς ἀρασσομένης ἐπεβόμβεε λοίγιον ἠχώ.
<nonn. d. 21.231> καὶ βλοσυρῷ βασιλῆι τεθηπότα χείλεα λύσας
<nonn. d. 21.232> ἀγγελίην Βρομίοιο ταχύδρομος ἔννεπε κῆρυξ:
<nonn. d. 21.233> “Δηριάδη, σκηπτοῦχε, θεὸς Διόνυσος ἀνώγει
<nonn. d. 21.234> ̓Ινδοὺς δεχνυμένους λαθικηδέος οἶνον ὀπώρης
<nonn. d. 21.235> σπένδειν ἀθανάτοισι, δίχα πτολέμων, δίχα μόχθων:
<nonn. d. 21.236> εἰ δέ κε μὴ δέξαιντο, κορύσσεται, εἰσόκε θύρσοις
<nonn. d. 21.237> Βασσαρίδων γόνυ δοῦλον ὑποκλίνειεν ̔Υδάσπης.
<nonn. d. 21.238> ἀγγελίης ἤκουσας ἀληθέος: εἰπὲ καὶ αὐτὸς
<nonn. d. 21.239> εἰρομένῳ τινὰ μῦθον, ἵν' ἀγγείλω Διονύσῳ.”
<nonn. d. 21.240> ὣς φαμένου σκηπτοῦχος ἀνήρυγε λυσσάδα φωνήν:
<nonn. d. 21.241> “ὦ πόποι, οἷον ἔπος θρασὺς ἔννεπεν ἀνδρόμεος θήρ.
<nonn. d. 21.242> αἰδέομαι κήρυκα μαχήμονι χειρὶ δαμάσσαι,
<nonn. d. 21.243> οὐ δόρυ θοῦρον ἔχοντα καὶ οὐ ψαύοντα βοείης.
<nonn. d. 21.244> ἔκλυον, ὅσσα μόγησε τεὸς πρόμος: ἔκλυε Γάγγης
<nonn. d. 21.245> ἀδρανίην Βρομίοιο καὶ ἠνορέην Λυκοόργου:
<nonn. d. 21.246> οἶδα τεὸν βασιλῆα, νόθον θεόν, ὁππότε φεύγων
<nonn. d. 21.247> εἰς βυθὸν ὠλίσθησεν ἀλεξικάκοιο θαλάσσης.
<nonn. d. 21.222> καὶ πυρόεις σέο Βάκχος ἀκούεται, ὅττι τεκούσης
<nonn. d. 21.223> ἐκ λαγόνων ἀνέτελλε Διοβλήτοιο Θυώνης:
<nonn. d. 21.224> καὶ πυρός ἐστιν ὕδωρ πολὺ φέρτερον: ἣν ἐθελήσῃ,
<nonn. d. 21.225> χεύματι παφλάζοντι πατὴρ ἐμός, ̓Ινδὸς ̔Υδάσπης,
<nonn. d. 21.226> Ζηνὸς ἀποσβέσσειε πυρίπνοον ἄσθμα κεραυνοῦ.
<nonn. d. 21.248> ἢν δ' ἐθέλῃς, πόδα κάμψον ὁμούριον εἰς χθόνα Μήδων:
<nonn. d. 21.249> κεῖθι μολὼν ἀγόρευε χοροστασίας Διονύσου.
<nonn. d. 21.250> δύεο Βάκτριον οὖδας, ὅπῃ θεὸς ἔπλετο Μίθρης,
<nonn. d. 21.251> ̓Ασσύριος Φαέθων ἐνὶ Περσίδι: Δηριάδης γὰρ
<nonn. d. 21.252> οὐ μάθεν οὐρανίων μακάρων χορόν, οὐδὲ γεραίρει
<nonn. d. 21.253> ἠέλιον καὶ Ζῆνα καὶ εὐφαέων χορὸν ἄστρων.
<nonn. d. 21.254> οὐ Κρόνον, οὐ Κρονίδην ἐδάην ὀλετῆρα τοκῆος,
<nonn. d. 21.255> οὐ Κρόνον ἀγκυλόμητιν, ἑῶν θοινήτορα παίδων,
<nonn. d. 21.256> αἰθέρος ἀμήσαντα φυτοσπόρον ἑσμὸν ̓Ερώτων.
<nonn. d. 21.257> ἀγνώσσω σέο δῶρα καὶ ἣν ὀνόμηνας ὀπώρην:
<nonn. d. 21.258> οὐ δέχομαι ποτὸν ἄλλο μετὰ χρύσειον ̔Υδάσπην:
<nonn. d. 21.259> οἶνος ἐμὸς πέλεν ἔγχος, ὁ δ' αὖ πότος ἐστὶ βοείη.
<nonn. d. 21.260> οὐ Σεμέλη με λόχευσε πυριβλήτοις ὑμεναίοις
<nonn. d. 21.261> δεξαμένη θαλάμοις φόνιον φλόγα, χαλκοχίτων δὲ
<nonn. d. 21.262> ἡμέας ἠέξησε μόθων ἀκόρητος ̓Ενυώ.
<nonn. d. 21.263> οὐ μακάρων ἀλέγω τεκέων Διός: ἀμφότεροι γὰρ
<nonn. d. 21.264> μοῦνοι ἐμοὶ γεγάασι θεοὶ καὶ Γαῖα καὶ ̔́Υδωρ.
<nonn. d. 21.265> ταῦτα μολὼν ἀγόρευε φυγοπτολέμῳ Διονύσῳ:
<nonn. d. 21.266> ἔρρε φυγὼν ἀκίχητος, ἕως ἔτι τόξον ἐρύκω,
<nonn. d. 21.267> ἔρρε φυγὼν ἐμὸν ἔγχος: ἐς ὑσμίνην δὲ κορύσσας
<nonn. d. 21.268> ἡμιτελεῖς σέο θῆρας ἀθωρήκτους τε γυναῖκας
<nonn. d. 21.269> Δηριάδῆ πολέμιζε, καὶ ̓Ινδῴην μετὰ νίκην
<nonn. d. 21.270> σύνδρομον αὖ ἐρύσω σε δορικτήτῳ Διονύσῳ.
<nonn. d. 21.271> οὐ μὲν ἐγὼ τελέσω σε διάκτορον: οὐ δύνασαι γὰρ
<nonn. d. 21.272> λάτριον ἔργον ἔχειν οἰκοσσόον: ἀλλά σε μακροῖς
<nonn. d. 21.273> οὔασι ῥιπίζοντα παρ' εἰλαπίνῃσιν ἐάσω.”
<nonn. d. 21.274> ὣς εἰπὼν ἀπέπεμψεν ἀπειλείοντι προσώπῳ:
<nonn. d. 21.275> καὶ πίνακος πτυκτοῖο μέσον κενεῶνα χαράξας
<nonn. d. 21.276> τοῖον ἔπος ταχύμυθος ἐπέγραφε δίζυγι δέλτῳ:
<nonn. d. 21.277> “εἰ δύνασαι, Διόνυσε, κορύσσεο Δηριαδῆι.”
<nonn. d. 21.278> τοῖα μὲν εἰσαΐων πάλιν ἔδραμεν ἠχέτα κῆρυξ.
<nonn. d. 21.279> Σειληνοὺς δ' ἐκίχησε γεγηθότας: ἐξανιὼν δὲ
<nonn. d. 21.280> ἐκ ῥοθίων Διόνυσος ̓Ορειάσι μίγνυτο Νύμφαις:
<nonn. d. 21.281> καὶ Σάτυροι σκίρτησαν, ἐπωρχήσαντο δὲ Βάκχαι,
<nonn. d. 21.282> γηραλέοις δὲ πόδεσσι Μάρων ἡγήσατο μολπῆς
<nonn. d. 21.283> πῆχυν ἐπικλίνων διδυμάονος αὐχένι Βάκχης
<nonn. d. 21.284> μεσσοφανής, εὔοδμον ἀναβλύζων χύσιν οἴνου:
<nonn. d. 21.285> καὶ μέλος ἀκρήδεμνος ἐπεσμαράγησε Μιμαλλών,
<nonn. d. 21.286> ἴχνιον ἀείδουσα παλιννόστου Διονύσου.
<nonn. d. 21.287> καὶ θεὸς ἀμπελόεις προτέρας ἔρριψε μερίμνας,
<nonn. d. 21.288> τερπωλῆς δ' ἐπέβαινεν, ἐπεὶ μάθεν ἔνδοθι πόντου
<nonn. d. 21.289> πάντα Τορωναίοιο παρὰ Πρωτῆος ἀκούων,
<nonn. d. 21.290> ἀξείνων ̓Αράβων ἐνοσίχθονα παλμὸν ἀρούρης,
<nonn. d. 21.291> καὶ σφαλερὸν Λυκόοργον ἑῷ ποδὶ τυφλὸν ἀλήτην:
<nonn. d. 21.292> ἔκλυε καὶ νομίης θανατηφόρον οἶστρον ἀνάγκης,
<nonn. d. 21.293> πῶς χορὸς ἀγρονόμων ἐλελίζετο, πῶς ἐνὶ βήσσαις
<nonn. d. 21.294> σφωιτέρας ὠδῖνας ἐδαιτρεύσαντο γυναῖκες:
<nonn. d. 21.295> ἔκλυε δ' αἰθερίων ̔Υάδων χορόν, ἔκλυεν αὐτὴν
<nonn. d. 21.296> ἀμβροσίην μετὰ γαῖαν ἐπαντέλλουσαν ̓Ολύμπῳ,
<nonn. d. 21.297> ἀμβροσίην ἀκάμαντι κορυσσομένην Λυκοόργῳ,
<nonn. d. 21.298> καὶ μόθον εὐόρπηκα καὶ ἀμπελόεσσαν ̓Ενυώ.
<nonn. d. 21.299> τοῖσι δὲ τερπομένοισι παλίνδρομος ἤιε κῆρυξ,
<nonn. d. 21.300> ἀσκηθὴς πολύευκτος ἀγαλλομένῳ Διονύσῳ,
<nonn. d. 21.301> ἀφροσύνην ἐνέπων ὑψαύχενα Δηριαδῆος,
<nonn. d. 21.302> δίζυγα δέλτον ἔχων ἐγκύμονα δηιοτῆτος.
<nonn. d. 21.303> οὐ μέν ἄναξ ἀμέλησεν: ἐς ὑσμίνην δὲ μαχητὰς
<nonn. d. 21.304> θαρσήεις ἐβόησε, προάγγελα Δηριαδῆος
<nonn. d. 21.305> σύμβολα γινώσκων κεχαραγμένα μάρτυρι δέλτῳ.
<nonn. d. 21.306> καὶ καλέσας ̔Ραδαμᾶνας ἀλήμονας, οὕς ποτε γαίης
<nonn. d. 21.307> Κρηταίης ἀέκοντας ἀπὸ χθονὸς ἤλασε Μίνως
<nonn. d. 21.308> ̓Αρραβίης ἐπὶ πέζαν, ἐπέφραδε νεύματι ̔Ρείης
<nonn. d. 21.309> πῆξαι νήια δοῦρα θαλάσσιον εἰς μόθον ̓Ινδῶν.
<nonn. d. 21.310> καὶ ταχὺς ἤλασε δίφρον ̔Εώιον εἰς κλίμα γαίης
<nonn. d. 21.311> τεύχεσιν ἀστράπτων ἅτε Φωσφόρος: ἀμφὶ δὲ πέτρην
<nonn. d. 21.312> Καυκασίην λοφόεντα διαστείχων κενεῶνα
<nonn. d. 21.313> ̓Ηῴης παράμειβε φεραυγέα πέζαν ἀρούρης,
<nonn. d. 21.314> ἠελίου βαλβῖδα μεσημβρίζουσαν ὁδεύων.
<nonn. d. 21.315> ὄφρα μὲν εὐθύρσοιο μάχης ἠκούετο φωνὴ
<nonn. d. 21.316> καὶ στρατὸς ἀγχικέλευθος ὀρεσσινόμου Διονύσου,
<nonn. d. 21.317> τόφρα δὲ Δηριάδης πυκινὸν λόχον ἵδρυεν ̓Ινδῶν,
<nonn. d. 21.318> γαῖαν ἐς ἀντιπέραιαν ἑὸν στρατὸν ἄζυγα πέμπων,
<nonn. d. 21.319> πᾶσαν ἐπιτρέψας δολομήχανον ἐλπίδα χάρμης
<nonn. d. 21.320> ̓́Αρεϊ χαλκοχίτωνι: καὶ ἔπλεεν ὑψόθι νηῶν
<nonn. d. 21.321> λαὸν ἐρετμώσας πεπερημένον ̓Ινδὸν ̔Υδάσπην.
<nonn. d. 21.322> καὶ στρατιαῖς διδύμῃσι μερίζετο φύλοπις ̓Ινδῶν
<nonn. d. 21.323> ἀμφοτέρην παρὰ πέζαν ἀκοντοφόρου ποταμοῖο:
<nonn. d. 21.324> Θουρεὺς μὲν Ζεφύροιο παρὰ σφυρά, Δηριάδης δὲ
<nonn. d. 21.325> ἀντιπόρου σχεδὸν ἦλθε παρὰ πτερὸν αἴθοπος Εὔρου.
<nonn. d. 21.326> ἦν δέ τις αὐτόθι χῶρος ἐύσκιος, ὁππόθι πυκνοῖς
<nonn. d. 21.327> ἔρνεσι παντοίοισιν ἐμιτρώθη ῥάχις ὕλης
<nonn. d. 21.328> εὐρυτενής, καὶ κοῖλον ἔην σπέος: ἱπτάμενος δὲ
<nonn. d. 21.329> οὔ ποτε δένδρεα κεῖνα κατέγραφεν ἰὸς ἀλήτης,
<nonn. d. 21.330> εἴ τις ὀιστεύσειε, καὶ οὔ ποτε μεσσόθι θάμνων
<nonn. d. 21.331> ἠέλιος πεφόρητο κατάσσυτος ὀξέι παλμῷ
<nonn. d. 21.332> ἐνδομύχοις ἀκτῖσιν ὁμόπλοκα φύλλα χαράξας,
<nonn. d. 21.333> οὐ χύσις ἠερόφοιτος ἐδύσατο δάσκιον ὕλην
<nonn. d. 21.334> ἐκ Διὸς ὑετίοιο, μόγις δέ οἱ ὕδατος ὁλκῷ
<nonn. d. 21.335> ὑψιφανὴς Διὸς ὅμβρος ἐπέβρεχεν ἄκρα πετήλων.
<nonn. d. 21.336> κεῖθι τανυπρέμνοισιν ἐν ἄλσεσι φώριος ̓́Αρης
<nonn. d. 21.337> ἠλιβάτων χλοεροῖσι φυτῶν κεκάλυπτο κορύμβοις,
<nonn. d. 21.338> ἀπροϊδής, ἀτίνακτος, ἐνὶ δρυόεντι δὲ κόλπῳ
<nonn. d. 21.339> εἶχεν ἀδουπήτων πεφυλαγμένον ἴθμα πεδίλων,
<nonn. d. 21.340> οὐδὲ διαξαίνων κρυφίῳ ποδὶ φυλλάδα λόχμην,
<nonn. d. 21.341> οὐ ποδὸς ὀκλάζοντος ἔχων φόβον, οὐ λάλον ἠχὼ
<nonn. d. 21.342> χείλεϊ βαμβαίνοντι, καὶ οὐ χλόον ἀμφὶ προσώπῳ:
<nonn. d. 21.343> ἀλλὰ νόον θρασὺν εἶχε καὶ ἔμπεδον, ἐν δὲ χαμεύναις
<nonn. d. 21.344> μετρητὸν βλεφάροισιν ἐνόπλιον ὕπνον ἰαύων
<nonn. d. 21.345> δέγμενος ἐρχομένης στρατιῆς εὔρυθμον ̓Ενυώ.
<nonn. d. 22.1> ἀλλ' ὅτε δὴ πόρον ἷξον ἐυκροκάλου ποταμοῖο
<nonn. d. 22.2> Βάκχου πεζὸς ὅμιλος, ὅπῃ βαθυδίνεϊ κόλπῳ
<nonn. d. 22.3> πλωτὸν ὕδωρ, ἅτε Νεῖλος, ἐρεύγεται ̓Ινδὸς ̔Υδάσπης,
<nonn. d. 22.4> δὴ τότε Βασσαρίδων ἐμελίζετο θῆλυς ἀοιδὴ
<nonn. d. 22.6> Νυκτελίῳ Φρύγα κῶμον ἀνακρούουσα Λυαίῳ,
<nonn. d. 22.5> καὶ λασίων Σατύρων χορὸς ἔβρεμε μύστιδι φωνῇ:
<nonn. d. 22.7> γαῖα δὲ πᾶσα γέλασσεν, ἐμυκήσαντο δὲ πέτραι
<nonn. d. 22.8> νηιάδες δ' ὀλόλυξαν, ὑπὲρ ποταμοῖο δὲ Νύμφαι
<nonn. d. 22.9> σιγαλέοις ἑλικηδὸν ἐμιτρώσαντο ῥεέθροις
<nonn. d. 22.10> καὶ Σικελῆς ἐλίγαινον ὁμόζυγα ῥυθμὸν ἀοιδῆς,
<nonn. d. 22.11> οἷον ἀνεκρούοντο μελιγλώσσων ἀπὸ λαιμῶν
<nonn. d. 22.12> ὑμνοπόλοι Σειρῆνες: ὅλη δ' ἐλελίζετο λόχμη,
<nonn. d. 22.13> καὶ μέλος ἐφθέγξαντο σοφαὶ δρύες εἴκελον αὐλῷ,
<nonn. d. 22.14> ̔Αδρυάδες δ' ἀλάλαζον, ἐπ' εὐπετάλοιο δὲ Νύμφη
<nonn. d. 22.15> ἡμιφανὴς ἤειδεν ὑπερκύψασα κορύμβου.
<nonn. d. 22.16> Χιονέῳ δὲ γάλακτι χυτὴ λευκαίνετο πηγή,
<nonn. d. 22.17> ὑδρηλή περ ἐοῦσα, χαραδραίῳ δ' ἐνὶ κόλπῳ
<nonn. d. 22.18> νηιάδες λούσατο γαλαξαίοισι ῥεέθροις,
<nonn. d. 22.19> καὶ γάλα λευκὸν ἔπινον: ἐρευθιόωντι δὲ μαζῷ
<nonn. d. 22.20> οἶνον ἐρευγομένη κραναὴ πορφύρετο πέτρη,
<nonn. d. 22.21> γλεῦκος ἀμοσχεύτοιο διαβλύζουσα κολώνης
<nonn. d. 22.22> ἡδυπότοις λιβάδεσσι: καὶ αὐτοχύτων ἀπὸ κόλπων
<nonn. d. 22.23> λαρὰ μελιρραθάμιγγος ἐλείβετο δῶρα μελίσσης,
<nonn. d. 22.24> σίμβλων οὐ χατέοντα: καὶ ἀρτιτόκων ἀπὸ θάμνων
<nonn. d. 22.25> ἄγχνοον ὀξυέθειρος ἀνέδραμε μῆλον ἀκάνθης:
<nonn. d. 22.26> αὐτομάτου δὲ χυθέντος ἐπ' ἀκρεμόνεσσιν ἐλαίου
<nonn. d. 22.27> ἰκμάσιν ἀθλιβέεσσιν ἐλούετο δένδρον ̓Αθήνης.
<nonn. d. 22.28> καὶ κύνας ὀρχηστῆρας ἐπηχύνοντο λαγωοί:
<nonn. d. 22.29> μηκεδανοὶ δὲ δράκοντες ἐβακχεύοντο χορείῃ
<nonn. d. 22.30> ἴχνια λιχμώοντες ἐχιδνοκόμου Διονύσου,
<nonn. d. 22.31> αὐχένα δοχμώσαντες, ἀνήρυγε δ' ἄλλος ἐπ' ἄλλῳ
<nonn. d. 22.32> μειλίχιον σύριγμα γεγηθότος ἀνθερεῶνος:
<nonn. d. 22.33> τερπομένου δὲ δράκοντος ἔην τότε ῥυθμὸς ἐχέφρων,
<nonn. d. 22.34> καὶ δολιχῆς ἐλέλικτο περίπλοκος ὁλκὸς ἀκάνθης
<nonn. d. 22.35> ποσσὶν ἀδειμάντοισι περισκαίρων Διονύσου:
<nonn. d. 22.36> ̓Ινδῴην δ' ἑλικηδὸν ἐπισκαίροντες ἐρίπνην
<nonn. d. 22.37> τίγριδες ἑψιόωντο: πολὺς δέ τις ἔνδοθι λόχμης
<nonn. d. 22.38> ἐσμὸς ἀνεσκίρτησεν ὀρεσσινόμων ἐλεφάντων.
<nonn. d. 22.39> καὶ τότε παιπαλόεντα κατ' ἄγκεα Πᾶνες ἀλῆται
<nonn. d. 22.40> δύσβατα λεπταλέῃσι διέτρεχον οὔρεα χηλαῖς
<nonn. d. 22.41> φρικτά, τά μὴ θρασὺς ὄρνις ἐπέπτατο κοῦφος ὁδίτης...
<nonn. d. 22.42> ὑψιπόρων πτερύγων διεμέτρεε δίζυγι παλμῷ
<nonn. d. 22.43> καὶ δονέων πλοκαμῖδα παρήορον ἀνθερεῶνος
<nonn. d. 22.44> σύννομος ἀντεχόρευε λέων βητάρμονι κάπρῳ:
<nonn. d. 22.45> ἀνδρομέης δ' ὄρνιθες ἀνέκλαγον εἰκόνα μολπῆς
<nonn. d. 22.46> μιμηλὴν ἀτέλεστον ὑποκλέπτοντες ἰωήν,
<nonn. d. 22.47> νίκην ̓Ινδοφόνοιο προθεσπίζοντες ἀγῶνος,
<nonn. d. 22.48> καὶ χλοεροῖς μελέεσσι παρήορον ὄρθιον οὐρὴν
<nonn. d. 22.49> ἐκταδὸν αἰθύσσοντες: ὁμοζήλῳ δὲ χορείῃ
<nonn. d. 22.50> πόρδαλις ὑψιπότητος ἐπέτρεχε σύνδρομος ἄρκτῳ.
<nonn. d. 22.51> καὶ βαλίων σκυλάκων ἀνεσείρασεν ̓́Αρτεμις ὁρμὴν
<nonn. d. 22.52> μειλιχίης ὁρόωσα χοροίτυπον ἅλμα λεαίνης:
<nonn. d. 22.53> αἰδομένη δ' εὔκυκλον ἑὴν ἀνελύσατο νευρήν,
<nonn. d. 22.54> τερπομένους μὴ θῆρας ὀιστεύσειε βελέμνοις.
<nonn. d. 22.55> καί τις ἐσαθρήσας ἑτερότροπα θαύματα Βάκχου,
<nonn. d. 22.56> ὄμμα βαλὼν πυκινοῖο δι' ἀκροτάτοιο κορύμβου,
<nonn. d. 22.57> φύλλα περιστείλας θηήτορα κύκλον ὀπωπῆς,
<nonn. d. 22.58> τόσσον ἰδεῖν μεθέηκεν, ὅσον περιδέρκεται ἀνὴρ
<nonn. d. 22.59> ὄμμασι ποιητοῖσι διοπτεύων τρυφαλείης,
<nonn. d. 22.60> ἢ ὁπότε τραγικοῖο χοροῦ δεδαημένος ἀνήρ,
<nonn. d. 22.61> φρικτὸν ἔχων μύκημα τανυφθόγγων ἀπὸ λαιμῶν,
<nonn. d. 22.62> ἐνδόμυχον τυκτοῖο δι' ὄμματος ὄμμα τιταίνει,
<nonn. d. 22.63> ψευδαλέον βροτέοιο φέρων ἴνδαλμα προσώπου.
<nonn. d. 22.64> ὣς ὅ γε θαύματα πάντα λαθὼν ὑπὸ δάσκιον ὕλην
<nonn. d. 22.65> ἀπροϊδὴς ἐδόκευεν ὑποκλέπτοντι προσώπῳ:
<nonn. d. 22.66> ἀντιβίοις δ' ἤγγειλε: φόβῳ δ' ἐλελίζετο Θουρεὺς
<nonn. d. 22.67> μεμφόμενος Μορρῆι καὶ ἄφρονι Δηριαδῆι.
<nonn. d. 22.68> ἔτρεμε δ' ̓Ινδὸς ὅμιλος, ἀφειδήσας δὲ κυδοιμοῦ
<nonn. d. 22.69> χάλκεα ταρβαλέων ἀπεσείσατο τεύχεα χειρῶν,
<nonn. d. 22.70> δένδρεα παπταίνων δεδονημένα θυιάδι ῥιπῇ.
<nonn. d. 22.71> καί νύ κεν ̓Ινδὸς ὅμιλος ἑλὼν ἀπὸ γείτονος ὄχθης
<nonn. d. 22.72> μάρτυρον ἱκεσίης γλαυκόχροα θαλλὸν ἐλαίης
<nonn. d. 22.73> αὐχένα δοῦλον ἔκαμψεν ἀδηρίτῳ Διονύσῳ:
<nonn. d. 22.74> ἀλλὰ μεταλλάξασα δέμας πολυμήχανος ̔́Ηρη
<nonn. d. 22.75> δυσμενέας θάρσυνε καὶ ἤπαφεν ὄρχαμον ̓Ινδῶν,
<nonn. d. 22.76> Θεσσαλίδων μάγον ὕμνον ἐφαψαμένη Διονύσῳ,
<nonn. d. 22.77> καὶ Κίρκης κυκεῶνα θεοκλήτοις ἐπαοιδαῖς,
<nonn. d. 22.78> οἷά τε φαρμακτῆρος ἀφαρμάκτου ποταμοῖο.
<nonn. d. 22.79> καὶ πίθεν ἀντιβίους ταχυπειθέας: εἶπε δ' ἑκάστῳ,
<nonn. d. 22.80> μή ποτέ τις σφάλλοιτο κατάσχετος αἴθοπι δίψῃ
<nonn. d. 22.81> κλεψινόου ποταμοῖο πιὼν δεδολωμένον ὕδωρ.
<nonn. d. 22.82> καί νύ κεν ἀφράστοιο διαθρῴσκοντες ἐναύλου
<nonn. d. 22.83> δαινυμέναις στρατιῇσιν ἐπέχραον αἴθοπες ̓Ινδοί:
<nonn. d. 22.84> ἀλλά τις ἠνεμόεντος ὑπερκύψασα κορύμβου
<nonn. d. 22.85> ἐκ λασίου κενεῶνος ̔Αμαδρυὰς ἄνθορε Νύμφη:
<nonn. d. 22.86> χειρὶ δὲ θύρσον ἔχουσα φυὴν ἰνδάλλετο Βάκχῃ,
<nonn. d. 22.87> μιμηλὴν δρυόεντι πυκαζομένη τρίχα κισσῷ:
<nonn. d. 22.88> δυσμενέων δ' ἐνέπουσα δόλου σημάντορι σιγῇ
<nonn. d. 22.89> οὔασι βοτρυόεντος ἐπεψιθύριζε Λυαίου:
<nonn. d. 22.90> “ἀμπελόεις Διόνυσε, φυτηκόμε κοίρανε καρπῶν,
<nonn. d. 22.91> σὸν φυτὸν ̔Αδρυάδεσσι χάριν καὶ κάλλος ὀπάσσει:
<nonn. d. 22.92> Βασσαρὶς οὐ γενόμην, οὐ σύνδρομός εἰμι Λυαίου,
<nonn. d. 22.93> μοῦνον ἐμῇ παλάμῃ ψευδήμονα θύρσον ἀείρω:
<nonn. d. 22.94> οὐ πέλον ἐκ Φρυγίης, σέο πατρίδος, οὐ χθόνα Λυδῶν
<nonn. d. 22.95> ναιετάω παρὰ χεῦμα ῥυηφενέος ποταμοῖο:
<nonn. d. 22.96> εἰμὶ δέ καλλιπέτηλος ̔Αμαδρυάς, ἧχι μαχηταὶ
<nonn. d. 22.97> δυσμενέες, λοχόωσιν, ἀφειδήσασα δὲ πάτρης
<nonn. d. 22.98> ῥύσομαι ἐκ θανάτοιο τεὸν στρατόν: ὑμετέροις γὰρ
<nonn. d. 22.99> πιστὰ φέρω Σατύροισι, καὶ ̓Ινδῴη περ ἐοῦσα,
<nonn. d. 22.100> ἀντὶ δὲ Δηριαδῆος ὁμοφρονέω Διονύσῳ:
<nonn. d. 22.101> σοὶ γὰρ ὀφειλομένην ὀπάσω χάριν, ὅττι ῥεέθρων
<nonn. d. 22.102> ὑγροτόκους ὠδῖνας, ὅτι δρύας αἰὲν ἀέξει
<nonn. d. 22.103> ὀμβρηρῇ ῥαθάμιγγι πατὴρ μέγας ὑέτιος Ζεύς.
<nonn. d. 22.104> δός μοι σεῖο πέτηλα, καὶ ἐνθάδε ταῦτα φυτεύσω,
<nonn. d. 22.105> δός μοι σεῖο κόρυμβα, τά περ λύουσι μερίμνας.
<nonn. d. 22.106> ἀλλά, φίλος, μὴ σπεῦδε ῥόον ποταμοῖο περῆσαι,
<nonn. d. 22.107> μή σοι ἐπιβρίσωσιν ἐν ὕδασι γείτονες ̓Ινδοί:
<nonn. d. 22.108> εἰς δρύας ὄμμα τίταινε καὶ εὐπετάλῳ παρὰ λόχμῃ
<nonn. d. 22.109> ἀπροϊδῆ σκοπίαζε καλυπτομένων λόχον ἀνδρῶν.
<nonn. d. 22.110> ἀλλὰ τί σοι ῥέξουσιν ἀνάλκιδες ἔνδοθι λόχμης;
<nonn. d. 22.111> δυσμενέες ζώουσιν, ἕως ἔτι θύρσον ἐρύκεις.
<nonn. d. 22.112> σιγῇ ἐφ' ἡμείων, μὴ δήιος ἐγγὺς ἀκούσῃ,
<nonn. d. 22.113> μὴ κρυφίοις ̓Ινδοῖσιν ἐπαγγείλειεν ̔Υδάσπης.”
<nonn. d. 22.114> ὣς φαμένη παλίνορσος ̔Αμαδρυὰς ᾤχετο Νύμφη,
<nonn. d. 22.115> ἰσοφυὴς ὄρνιθι διέτρεχε φωλάδος ὕλης,
<nonn. d. 22.116> ἥλικος ἀίσσουσα κατὰ δρυός αὐτὰ ὁ σιγῇ
<nonn. d. 22.117> μίσγετο Βασσαρίδεσσιν, ̔Αμαδρυάδος δὲ θεαίνης
<nonn. d. 22.118> εἶπεν ἑοῖς προμάχοισιν ἐς οὔατα ἑκάστου
<nonn. d. 22.120> νεύμασι δενδίλλων, νοερῇ δ' ἐκέλευε σιωπῇ
<nonn. d. 22.121> τεύχεσι θωρηχθέντας ἀνὰ δρύας εἰλαπινάζειν,
<nonn. d. 22.122> καὶ κρυφίων ἀγόρευε δολορραφέων δόλον ̓Ινδῶν,
<nonn. d. 22.123> μή σφιν ἐπτβρίσωσιν ἀθωρήκτοισι μαχηταί,
<nonn. d. 22.124> εἰσέτι δαινυμένοισιν ἀνὰ στρατόν: οἱ δὲ Λυαίῳ
<nonn. d. 22.125> κεκλομένῳ πεῖθοντο, καὶ εἰς μόθον ἦσαν ἑτοῖμοι
<nonn. d. 22.126> σιγαλέον παρὰ δεῖπνον ἀκοντοφόροιο τραπέζης.
<nonn. d. 22.127> καὶ ταχινὸν μετὰ δόρπον ἐπέρρεον ἀσπιδιῶται
<nonn. d. 22.128> γείτονος ἐκ ποταμοῖο πιεῖν ἐπιδόρπιον ὕδωρ,
<nonn. d. 22.129> νεύμασι θεσπεσίοισι περισσονόου Διονύσου,
<nonn. d. 22.130> μὴ στρατὸν εὐνήσειε μέθη καὶ κῶμα καὶ ὄρφνη.
<nonn. d. 22.131> καὶ στρατὸς ἔνθα καὶ ἔνθα φιλοπτολέμῳ πέσεν εὐνῇ
<nonn. d. 22.132> βαιὸν ἐνυαλίης ὑπὲρ ἀσπίδος ὕπνον ἰαύων.
<nonn. d. 22.133> Ζεὺς δὲ πατὴρ δολόεντα μετατρέψας νόον ̓Ινδῶν
<nonn. d. 22.134> ἑσπερίην ἀνέκοψε μάχην μυκήτορι βόμβῳ,
<nonn. d. 22.135> ὄμβρου παννυχίοιο χέων ἀπερείσιον ἠχώ.
<nonn. d. 22.136> ἀλλ' ὅτε χιονόπεζα χαραξαμένη ζόφον ̓Ηὼς
<nonn. d. 22.137> ὄρθρον ἀμεργομένη δροσερῇ πορφύρετο πέτρῃ,
<nonn. d. 22.138> ἄκρον ὑπερκύψαντες ἐγερσιμόθου σκέπας ὕλης
<nonn. d. 22.139> δυσμενέες προύτυψαν ἀολλέες: ἦρχε δὲ Θουρεύς,
<nonn. d. 22.140> ̓Ινδῴου πολέμοιο πέλωρ πρόμος, εἴκελος ὁρμὴν
<nonn. d. 22.141> ἠλιβάτῳ Τυφῶνι καταΐσσοντι κεραυνοῦ.
<nonn. d. 22.142> καὶ στρατιαὶ πινυτοῖο δολόφρονι νεύματι Βάκχου
<nonn. d. 22.143> ψευδαλέον φόβον εἶχον ἀταρβέες, ἐκ δὲ κυδοιμοῦ
<nonn. d. 22.144> αὐτόματοι χάζοντο θελήμονες, εἰσόκεν ̓Ινδοὶ
<nonn. d. 22.145> εἰς πεδίον προχέοντο λελοιπότες ἔνδια λόχμης.
<nonn. d. 22.146> τεύχεσι δ' ἀφνειοῖσι κορύσσετο Λύδιος ἀνήρ,
<nonn. d. 22.147> χρυσοφαῆ Λυκίοιο τύπον Γλαύκοιο κομίζων,
<nonn. d. 22.148> κηρύσσων ἑὸν οὖδας, ὅπῃ Πακτωλίδος ὄχθης
<nonn. d. 22.149> φαιδρὸς ἐρευθομένης ἀμαρύσσεται ὄλβος ἐέρσης,
<nonn. d. 22.150> καὶ ῥοδέαις ἤστραψε βολαῖς ἀντώπιον ̓Ηοῦς,
<nonn. d. 22.151> σείων ξανθὰ μέτωπα ῥυηφενέος τρυφαλείης
<nonn. d. 22.152> Λυδὸς ἀνὴρ ἀρίδηλος, ἀπὸ στέρνων δὲ φορῆος
<nonn. d. 22.153> μαρμαρυγὴ σελάγιζεν ἐρευθομένοιο χιτῶνος:
<nonn. d. 22.154> καὶ κυνέην στίλβουσαν ἐπὶ κροτάφοιο τινάσσων
<nonn. d. 22.155> ἐξ ̓Αλύβης πρόμος ἄλλος ἀριστεύων Διονύσῳ
<nonn. d. 22.156> πάτριον ὄλβον ἔφαινεν, ἀπ' εὐφαέος δὲ καρήνου
<nonn. d. 22.157> ἀργυρέης πήληκος ἐλάμπετο μάρμαρος αἴγλη
<nonn. d. 22.158> χιονέῃ σέλας ἶσον ἀκοντίζουσα Σελήνῃ.
<nonn. d. 22.159> καὶ θεὸς ἀστήρικτος ὅλους ἐφόβησε μαχητὰς
<nonn. d. 22.160> δυσμενέων, οὐ γυμνὸν ἔχων ξίφος, οὐ δόρυ πάλλων,
<nonn. d. 22.161> ἀλλὰ μέσος προμάχων πεφορημένος εἴκελος αὔραις
<nonn. d. 22.162> δεξιὸν ἐκ λαιοῖο κέρας κυκλώσατο χάρμης,
<nonn. d. 22.163> θύρσον ἀκοντίζων δολιχόσκιον, ἄνθεϊ γαίης,
<nonn. d. 22.164> ἔγχεϊ κισσήεντι διασχίζων νέφος ̓Ινδῶν.
<nonn. d. 22.165> οὐδέ μιν ὑψικάρηνος ὁ τηλίκος ἤλασε Θουρεύς,
<nonn. d. 22.166> οὐ στρατός, οὐ πρόμος ἄλλος: ἐπ' ἀλλήλοις δὲ χυθέντες
<nonn. d. 22.167> εἴκαθον ἔνθα καὶ ἔνθα διεσσυμένῳ Διονύσῳ.
<nonn. d. 22.168> κυανέην δ' Οἴαγρος ἀνεστυφέλιξεν ̓Ενυὼ
<nonn. d. 22.169> ἀμώων ἀκόρητος ἐπασσυτέρων στίχας ἀνδρῶν,
<nonn. d. 22.170> ἔγχεϊ Βιστονίῳ κορυθαιόλα λήια τέμνων.
<nonn. d. 22.171> ὡς δ' ὅτε τις προχέων ποταμὸς δυσπέμφελον ἀλκὴν
<nonn. d. 22.172> ἄστατος ἐκ σκοπέλοιο χαραδρήεντι ῥεέθρῳ
<nonn. d. 22.173> ἔρχεται, εἰς πεδίον πεφορημένος, οὐδέ μιν αὐταὶ
<nonn. d. 22.174> ἕρκεσιν ἀρραγέεσσιν ἀναστέλλουσιν ἀλωαὶ
<nonn. d. 22.175> λαϊνέης μέσα νῶτα διαξύοντα γεφύρης:
<nonn. d. 22.176> πολλὴ μέν κεκύλιστο πίτυς, πολλὴ δὲ πεσοῦσα
<nonn. d. 22.177> ὑψιφανὴς προθέλυμνος ἐσύρετο χεύματι πεύκη:
<nonn. d. 22.178> ὣς ὅ γε δυσμενέων στρατὸν ἄμφεπεν, ἄλλον ἐπ' ἄλλῳ
<nonn. d. 22.179> πεζὸν ἐπιστροφάδην ὀλέκων Σιθωνίδι λόγχῃ,
<nonn. d. 22.180> καί μιν ἐκυκλώσαντο, καὶ ἥν καλέουσι μαχηταὶ
<nonn. d. 22.181> μιμηλὴν σακέεσσιν ἐπυργώσαντο χελώνην:
<nonn. d. 22.182> ἴχνεσι μὲν στατὸν ἴχνος ἐρείδετο, κεκλιμένη δὲ
<nonn. d. 22.183> ἀσπὶς ἔην προθέλυμνος ἀμοιβαδὶς ἀσπίδι γείτων
<nonn. d. 22.184> στεινομένῃ, καὶ ἔνευε λόφῳ λόφος, ἀγχιφανὴς δὲ
<nonn. d. 22.185> ἀνδρὸς ἀνὴρ ἔψαυεν: ἐγειρομένης δὲ κονίης
<nonn. d. 22.186> ἱππείοις ὀνύχεσσιν ἐλευκαίνοντο μαχηταί.
<nonn. d. 22.187> ἔνθα τίνα πρῶτον, τίνα δ' ὕστατον ̔́Αιδι πέμπων
<nonn. d. 22.188> Βιστονίης Οἴαγρος ἀπέθρισεν ἀστὸς ἀρούρης,
<nonn. d. 22.189> κτείνων ἄλλοθεν ἄλλον, ἑῆς ἀλόχοιο τελέσσας
<nonn. d. 22.190> ἔργα φατιζομένης ἐπιδευέα Καλλιοπείης;
<nonn. d. 22.191> τὸν μέν ὑπέρ μαζοῖο θοῷ δορί, τὸν δέ δαΐζων
<nonn. d. 22.192> ἄορι κωπήεντι κατ' αὐχένος, αἰνομανῆ δὲ
<nonn. d. 22.193> δήιον ἄλλον ἔνυξε παρ' ὀμφαλόν, ἐκ φονίης δὲ
<nonn. d. 22.194> ὠτειλῆς ἐὸν ἔγχος ἀνείρυσεν, ἑλκομένῳ δὲ
<nonn. d. 22.195> σπλάγχνα δαφοινήεντι συνέσπασε θερμὰ σιδήρῳ:
<nonn. d. 22.196> ἄλλου μαρναμένοιο κατέδραμε φάσγανον ἕλκων,
<nonn. d. 22.197> ἄορι δ' εὐθήκτῳ παλάμην τάμεν, ἡ δὲ πεσοῦσα
<nonn. d. 22.198> αἱμοβαφὴς ἤσπαιρεν ἐπὶ χθονὸς ἁλλομένη χείρ:
<nonn. d. 22.199> καὶ παλάμη τέτμητο καὶ οὐ μεθέηκε βοείην
<nonn. d. 22.200> ἄκρα περισφίγγουσα κονιομένου τελαμῶνος
<nonn. d. 22.201> ψυχὴ δ' ἠνεμόφοιτος ἀναΐξασα θανόντος
<nonn. d. 22.202> συμπλεκέος ποθέεσκεν ἐθήμονα σώματος ἥβην.
<nonn. d. 22.203> ἄλλον ἀπηλοίησεν ἀφειδέι δουρὶ πατάξας,
<nonn. d. 22.204> θηγαλέῃ γλωχῖνι βραχίονος ἄκρα τορήσας,
<nonn. d. 22.205> ἄορι δ' ἀσπίδα τύψεν, ἀρασσομένης δὲ σιδήρῳ
<nonn. d. 22.206> ἀρραγέος βόμβησε μεσόμφαλα νῶτα βοείης.
<nonn. d. 22.207> αὐτάρ ὁ λυσσήεντι μόθου δεδονημένος οἴστρῳ
<nonn. d. 22.208> ἐγχείην ἐλέλιζε μετήλυδα κυκλάδι τέχνῃ
<nonn. d. 22.209> ἢ πλευρῆς ἑκάτερθεν ἤ αὐχένος ἢ σχεδὸν ὤμου:
<nonn. d. 22.210> σείων δ' ἔνθα καὶ ἔνθα παλινδίνητον ἀκωκὴν
<nonn. d. 22.211> στεινομένης μέσα νῶτα διέτμαγε δηιοτῆτος,
<nonn. d. 22.212> κραιπνός, ἀερσιλόφοιο καθήμενος ὑψόθεν ἵππου.
<nonn. d. 22.213> ὡς δ' ὅτε ῥιγαλέου σκιερὴν μετὰ χείματος ὥρην
<nonn. d. 22.214> φαίνεται ἀσκεπέων νεφέων γυμνούμενος ἀήρ,
<nonn. d. 22.215> φέγγεος εἰαρινοῖο δεδεγμένος αἴθριον αἴγλην:
<nonn. d. 22.216> ὣς ὅ γε βακχεύων πυκινὰς στίχας ἄτρομος ἀνὴρ
<nonn. d. 22.217> ̓Ινδῶν σχιζομένων μεσάτην γυμνώσατο χάρμην.
<nonn. d. 22.218> καὶ τότε τις προμάχοιο περὶ στόμα χαλκὸν ἐρείσας
<nonn. d. 22.219> δεξιτερὴν δασπλῆτι γενειάδα τύψε μαχαίρῃ:
<nonn. d. 22.220> καί τις ἐπ' ἀντιβίοισιν ἐν ἠέρι βόμβον ἰάλλων
<nonn. d. 22.221> εἰς σκοπὸν ὑψικέλευθον ἐπέμπετο λᾶας ἀλήτης,
<nonn. d. 22.222> καὶ λίθος ἠερόφοιτος ἐπεσμαράγησε καρήνῳ,
<nonn. d. 22.223> καὶ λόφον εὐπήληκος ἀπεστυφέλιξεν ἐθείρης,
<nonn. d. 22.224> αὐχενίου δεσμοῖο παρ' ἀνθερεῶνα λυθέντος:
<nonn. d. 22.225> τῆς δὲ κυλινδομένης κεφαλὴ γυμνοῦτο φορῆος.
<nonn. d. 22.226> οὐ μοῦνοι τότε φῶτες ἐπέβρεμον, ἀλλὰ καἰ αὐτοὶ
<nonn. d. 22.227> ἵπποι χαλκοχίτωνες ἐπεσμαράγησαν ̓Ενυώ,
<nonn. d. 22.228> ̓́Αρεα σαλπίζοντες ἐνυαλίῳ χρεμετισμῷ.
<nonn. d. 22.229> κούρη δ' ὑστερόφωνος ὀρεσσαύλων ἀπὸ λαιμῶν
<nonn. d. 22.230> πετραίοις στομάτεσσιν ἀμειβομένη κτύπον αὐτῶν
<nonn. d. 22.231> μιμηλὴ χρεμέτιζε μέλος πολεμήιον ̓Ηχώ.
<nonn. d. 22.232> καὶ πολὺς ἀρτιδάικτος ἑλίσσετο νεκρὸς ἀρούραις
<nonn. d. 22.233> θερμὸν ἀποπτύων ῥόον αἵματος: ὀλλυμένων δέ
<nonn. d. 22.234> οἱ μὲν ἐπὶ πλευρῇσιν ἐπῃώρηντο θανόντες,
<nonn. d. 22.235> ὃς δὲ τυπεὶς ἐλέλικτο χαρασσομένου κενεῶνος,
<nonn. d. 22.236> ἄλλος ὑπέρ δαπέδοιο χυτῇ κεκύλιστο κονίῃ,
<nonn. d. 22.237> ἄλλος ἐπεστήρικτο παρ' ὀμφαλόν, ὃς δ' ἐπὶ γαίῃ
<nonn. d. 22.238> ἀνέρος ἀσπαίροντος ἐπεσκίρτησε καρήνῳ,
<nonn. d. 22.239> ὃς δέ πεσὼν ἰάχησε τετυμμένος ἀνθερεῶνα,
<nonn. d. 22.240> καὶ πόδας ἀμφελέλιξεν ἔχων ὀρχηθμὸν ὀλέθρου:
<nonn. d. 22.241> πρηνὴς δ' ἄλλος ἔκειτο, καὶ ὡς κοτέων ὀλετῆρι
<nonn. d. 22.242> εὐρυχανὴς ἔσφιγξε μεμηνότι γαῖαν ὀδόντι.
<nonn. d. 22.243> ἄλλου βαλλομένοιο τανυγλώχινι σιδήρῳ
<nonn. d. 22.244> λευκὸς ἀκοντιστῆρι χιτὼν ἐρυθαίνετο λύθρῳ:
<nonn. d. 22.245> ἄλλου μαρναμένοιο τιταινομένων ἀπὸ τόξων
<nonn. d. 22.246> αἱμοβαφὴς πτερόεντι χαράσσετο μηρὸς ὀιστῷ.
<nonn. d. 22.247> καί τις ἑὴν σάλπιγγα μάτην περὶ χεῖλος ἐρείσας
<nonn. d. 22.248> ἐχθρὸς ἀνὴρ κελάδησεν ἐγερσιμόθου μέλος ἠχοῦς,
<nonn. d. 22.249> ὀκναλέον φύξηλιν ἑὸν στρατὸν εἰς μόθον ἕλκων.
<nonn. d. 22.250> οἱ δὲ βοῆς ἀίοντες ἐπὶ κλόνον ἔρρεον ̓Ινδοί.
<nonn. d. 22.251> θαρσαλέοι δ' ἥψαντο παλιννόστοιο κυδοιμοῦ
<nonn. d. 22.252> αἰδόμενοι βασιλῆι φανήμεναι ἔκτοθι νίκης.
<nonn. d. 22.253> καὶ πολέες στεφανηδὸν ἀπόσσυτον εἰν ἑνὶ χώρῳ
<nonn. d. 22.254> Αἰακὸν εὐθώρηκες ἐκυκλώσαντο μαχηταί.
<nonn. d. 22.255> αὐτὰρ ὁ μέσσος ἔην βεβιημένος, οὐ τρυφαλείῃ,
<nonn. d. 22.256> οὐ πίσυνος σακέεσσι καὶ οὐ θώρηκι κυδοιμοῦ:
<nonn. d. 22.257> ἀλλά ἑ πατρῴοις πεπυκασμένον ἀντὶ σιδήρου
<nonn. d. 22.258> ἀρρήκτοις νεφέεσσιν ὅλον πύργωσεν ̓Αθήνη,
<nonn. d. 22.259> οἶς πάρος ἀβρέκτοιο κατέσβεσεν αὐχμὸν ἀρούρης
<nonn. d. 22.260> διψαλέην ἐπὶ γαῖαν ἄγων βιοτήσιον ὕδωρ
<nonn. d. 22.261> Ζηνὸς ἐπομβρήσαντος, ἀμαλλοτόκοιο δὲ γαίης
<nonn. d. 22.262> αὔλακες εὐώδινες ἐνυμφεύθησαν ἀρότρῳ:
<nonn. d. 22.263> καὶ μέσος ἀντιβίων κυκλούμενος ἔνθεος ἀνὴρ
<nonn. d. 22.264> τοὺς μέν ἀπηλοίησε θοῷ δορί, τοὺς δὲ μαχαίρῃ,
<nonn. d. 22.265> τοὺς δὲ λίθοις κραναοῖσι: πέδον δ' ἐρυθαίνετο λύθρῳ
<nonn. d. 22.266> ̓Ινδῶν κτεινομένων, καὶ ἀκαμπέος ἀνέρος αἰχμῇ
<nonn. d. 22.267> κεῖτο πολυσπερέων νεκύων χύσις, ὦν ὁ μὲν αὐτῶν
<nonn. d. 22.268> ἡμιθανὴς ἤσπαιρεν, ὁ δὲ χθόνα ποσσὶν ἀράσσων
<nonn. d. 22.269> ὕπτιος αὐτοκύλιστος ὁμίλεε γείτονι πότμῳ:
<nonn. d. 22.270> καὶ δαπέδῳ στείνοντο, νέκυς δ' ἐπερείδετο νεκρῷ
<nonn. d. 22.271> κεκλιμένῳ μετρηδόν, ἀπ' ἀρτιτόμοιο δὲ λαιμοῦ
<nonn. d. 22.272> ψυχρὸν ἐρευθιόωντι δέμας θερμαίνετο λύθρῳ:
<nonn. d. 22.273> καὶ φόνος ἄσπετος ἦεν, ἐπασσυτέρων δὲ πεσόντων
<nonn. d. 22.274> γαῖα κελαινιόωσα κατάρρυτος αἵματος ὁλκῷ,
<nonn. d. 22.275> υἱέας οἰκτείρουσα, χαραδραίῃ φάτο φωνῇ:
<nonn. d. 22.276> “υἱὲ Διὸς ζείδωρε μιαιφόνε—καὶ γὰρ ἀνάσσεις
<nonn. d. 22.277> ὄμβρου καρποτόκοιο καὶ αἱμαλέου νιφετοῖο,—
<nonn. d. 22.278> ὄμβρῳ μὲν γονόεσσαν ὅλην ἐδίηνας ἀλωὴν
<nonn. d. 22.279> ̔Ελλάδος, ̓Ινδῴην δὲ κατέκλυσας αὔλακα λύθρῳ,
<nonn. d. 22.280> ὁ πρὶν ἀμαλλοφόρος, θανατηφόρος: ἀγρονόμοις μὲν
<nonn. d. 22.281> σὸς νιφετὸς στάχυν εὗρε, σὺ δὲ στρατὸν ἔθρισας ̓Ινδῶν
<nonn. d. 22.282> ἀνέρας ἀμώων ἅτε λήιον: ἀμφότερον δὲ
<nonn. d. 22.283> ἐκ Διὸς ὄμβρον ἄγεις, ἐξ ̓́Αεος αἵματι νίφεις.”
<nonn. d. 22.284> τοῖα μὲν ἔννεπε Γαῖα φερέσβιος. ἀλλὰ Κρονίων
<nonn. d. 22.285> οὐρανόθεν κελάδησε, καὶ Αἰακὸν εἰς φόνον ̓Ινδῶν
<nonn. d. 22.286> βρονταίοις πατάγοισι Διὸς προκαλίζετο σάλπιγξ.
<nonn. d. 22.287> καί τις ἐν ἀντιβίοισιν ἐς Αἰακὸν ὄμμα τανύσσας
<nonn. d. 22.288> πέμπε βέλος, καὶ βαιόν ὅσον χροὸς ἄκρον ἀμύξαι,
<nonn. d. 22.289> μηρὸν ἐπιγράψαντα παρέτραπεν ἰὸν ̓Αθήνη.
<nonn. d. 22.290> μάρνατο δ' εἰσέτι μᾶλλον ἀνώδυνος εἰς μέσον ̓Ινδῶν
<nonn. d. 22.291> Αἰακὸς ἀστήρικτος, ἐπεὶ βέλος ἥπτετο μηροῦ,
<nonn. d. 22.292> λεπτὸς ὄνυξ ἅτε φωτός, ὅτε χροὸς ἄκρα χαράξῃ.
<nonn. d. 22.293> καί τις ἀνὴρ ἀκίχητος ἐχάζετο πεζὸς ὁδίτης
<nonn. d. 22.294> ἴχνεσιν ὠκυτέροισι, καὶ ἤθελε γείτονα λόχμην
<nonn. d. 22.295> δύμεναι, ἧχι πάροιθεν ἐκεύθετο: τὸν δὲ διώκων
<nonn. d. 22.296> εἰς δρόμον ἡνιόχευε ποδήνεμον ἵππον ̓Ερεχθεύς:
<nonn. d. 22.297> ἀλλ' ὅτε τόσσον ἔμαρψεν, ὅσον προμάχοιο βαλόντος
<nonn. d. 22.298> ἔγχεος ἱπταμένοιο τιταίνεται ὄρθιος ὁρμή,
<nonn. d. 22.299> δὴ τότε οἱ μετὰ νῶτα βαλὼν ἀντώπιος ἔστη
<nonn. d. 22.300> πεζὸς ἀνήρ, ἱππῆα δεδεγμένος: αὐτὰρ ὁ κάμψας
<nonn. d. 22.301> ὀκλαδὸν ἐστήριξεν ἀριστερὸν ἴχνος ἀρούρῃ
<nonn. d. 22.302> λοξὸς ἐπὶ πλευρῇσιν, ὀπισθοτόνοιο δὲ ταρσοῦ
<nonn. d. 22.303> ἴχνιον ἠέρταζε μετάρσιον, ὀρθὰ τιταίνων
<nonn. d. 22.304> δεξιτεροῦ ποδὸς ἄκρα πεπηγότα δάκτυλα γαίῃ,
<nonn. d. 22.305> ̓Ινδικὸν ἑπταβόειον ἔχων σάκος, εἰκόνα πύργου,
<nonn. d. 22.306> γυμνὸν ἔχων ξίφος ὀξύ: προϊσχόμενος δὲ προσώπου
<nonn. d. 22.307> ἀσπίδα χαλκεόνωτον ἐπέδραμεν ̓Ινδὸς ἀγήνωρ,
<nonn. d. 22.308> ἢ θανέειν ἤ φῶτα βαλεῖν ἤ πῶλον ἐλάσσαι
<nonn. d. 22.309> ἄορι τολμήεντι: καὶ ὀμφαλόεντι σιδήρῳ
<nonn. d. 22.310> δόχμιος ἀντικέλευθον ἀνακρούσας γένυν ἵππου
<nonn. d. 22.311> πεζὸς ἐὼν ἐτίναξεν ὑπέρτερον ἡνιοχῆα:
<nonn. d. 22.312> καὶ νύ εἰς χθόνα ῥῖψεν ἀμήτορος ἀστὀν ̓Αθήνης,
<nonn. d. 22.313> ἀλλά μιν ἔγχεϊ νύξε παρ' ὀμφαλὸν ἄκρον ̓Ερεχθεὺς
<nonn. d. 22.314> καὶ φονίῳ μέσον ἄνδρα πεπαρμένον ὀξέι χαλκῷ
<nonn. d. 22.315> εἰς πέδον ἠκόντιζεν: ὁ δὲ στροφάδεσσιν ἐρωαῖς
<nonn. d. 22.316> ἠερόθεν προκάρηνος ἐπωλίσθησε κονίῃ
<nonn. d. 22.317> κρᾶτα κυβιστητῆρα φέρων βητάρμονι παλμῷ.
<nonn. d. 22.318> τὸν δὲ λιπὼν σπαίροντα, μετατρέψας δρόμον ἵππου,
<nonn. d. 22.319> ἄλλοις δυσμενέεσσιν ἐπέχραεν ἀστὸς ̓Αθήνης.
<nonn. d. 22.320> κυκλώσας ἑὰ τόξα, καὶ ἁπλώσας ἐπὶ νευρὴν
<nonn. d. 22.321> ὄρθιον ἀκροτάτου τετανυσμένον ἄχρι σιδήρου
<nonn. d. 22.322> εἰς σκοπὸν εἷλκε βέλεμνον: ἀριστοτόκῳ δ' ἐπὶ νύμφῃ
<nonn. d. 22.323> νίκης ἐλπίδα πᾶσαν ἐπέτρεπε Καλλιοπείῃ.
<nonn. d. 22.324> ἐννέα μὲν προέηκε τανυγλώχινας ὀιστούς,
<nonn. d. 22.325> ἐννέα δ' ἄνδρας ἔπεφνεν: ἔην δέ τις ἶσος ἀριθμὸς
<nonn. d. 22.326> πεμπομένοις βελέεσσι καὶ ὀλλυμένοισι μαχηταῖς:
<nonn. d. 22.327> ὧν ὁ μὲν ἄκρα μέτωπα διέσχισεν ἰὸς ἀλήτης,
<nonn. d. 22.328> ὃς δὲ δασυστέρνοιο κατέγραψεν ἄντυγα μαζοῦ,
<nonn. d. 22.329> ἄλλος ὑπὲρ λαγόνων, ἕτερος δ' ἐπὶ νηδύι πίπτων
<nonn. d. 22.330> μεσσατίῃ πεφόρητο χαρασσομένου κενεῶνος,
<nonn. d. 22.331> ὃς δὲ διὰ πλευροῖο διέδραμεν, ὅς δὲ φυγόντος
<nonn. d. 22.332> ὀρθὸς ἀελλήεντι ποδῶν ἐνεπήγνυτο ταρσῷ
<nonn. d. 22.333> καὶ χθονίῳ σφήκωσεν ὁμοζεύκτῳ πόδα δεσμῷ.
<nonn. d. 22.334> ἠνεμόεν δὲ βέλεμνον ἀνείρυσεν: ἐκ δὲ φαρέτρης
<nonn. d. 22.335> ἄλλου πεμπομένοιο κατέδραμεν ἄλλος ἐπ' ἄλλῳ
<nonn. d. 22.336> ἠερίῃ στροφάλιγγι κατάσσυτος ὄμβρος ὀιστῶν.
<nonn. d. 22.337> ὡς δ' ὅτε χαλκείῳ τις ἐπ' ἄκμονι χαλκὸν ἐλαύνων
<nonn. d. 22.338> ἀκαμάτῳ ῥαιστῆρι πυρίβρομον ἦχον ἰάλλει,
<nonn. d. 22.339> τύπτων γείτονα μύδρον, ἀποθρῴσκουσι δὲ πολλοὶ
<nonn. d. 22.340> ἁλλόμενοι σπινθῆρες ἀρασσομένοιο σιδήρου,
<nonn. d. 22.341> ἠέρα θερμαίνοντες, ἀμοιβαίῃσι δὲ ῥιπαῖς
<nonn. d. 22.342> ὅς μὲν ἔην προκέλευθος, ὁ δὲ σχεδόν, ἅλλος ὀρούσας
<nonn. d. 22.343> ἄλλον ἔτι θρῴσκοντα κιχάνεται αἴθοπι παλμῷ:
<nonn. d. 22.344> ὣς ὅ γε τοξεύων στρατιὴν ἀντώπιον ̓Ινδῶν
<nonn. d. 22.345> μαρναμένων ἐκέδασσεν ἀλωφήτων ἀπὸ τόξων,
<nonn. d. 22.346> κτείνων ἄλλοθεν ἄλλον ἐπασσυτέροισι βελέμνοις.
<nonn. d. 22.347> μεσσατίης δὲ φάλαγγος ἀλευαμένης νέφος ἰῶν
<nonn. d. 22.348> χῶρος ἐγυμνώθη, κεραῆς ἴνδαλμα Σελήνης,
<nonn. d. 22.349> ἀμφιφαής ὅτε βαιὸν ἀποστίλβουσα κεραίης
<nonn. d. 22.350> ἄκρα διαπλήσασα δύω νεοφεγγέος αἴγλης
<nonn. d. 22.351> κεκλιμέναις ἀκτῖσι μέσον κύκλοιο χαράσσει,
<nonn. d. 22.352> δίζυγι κεκριμένῳ μαλακῷ πυρί: μεσσατίης δὲ
<nonn. d. 22.353> γυμνὰ χαρασσομένης ἔτι φαίνετο κύκλα Σελήνης.
<nonn. d. 22.354> οὐδὲ μάχης ἀπέληγε συναιχμάζων Διονύσῳ
<nonn. d. 22.355> Αἰακὸς ἀπτοίητος, ἐβακχεύθη δὲ κυδοιμῷ
<nonn. d. 22.356> κτείνων ἔνθα καὶ ἔνθα: καὶ ἐκ πεδίοιο διώκων
<nonn. d. 22.357> εἰς προχοὰς ποταμοῖο μετήγαγε λαὸν ἀλήτην.
<nonn. d. 22.358> συμφερτοὶ δ' ἕνα μοῦνον ἐκυκλώσαντο μαχηταὶ
<nonn. d. 22.359> τυπτόμενον ξιφέεσσι καὶ οὐκ ἀλέγοντα μαχαίρης,
<nonn. d. 22.360> οὐ βέλεος πτερόεντος: ἐπασσυτέρῃσι δὲ ῥιπαῖς
<nonn. d. 22.361> κυανέης ἤμησε σιδήρεα λήια χάρμης
<nonn. d. 22.362> κραιπνὸς ἀνὴρ καὶ πᾶσιν ἐμάρνατο, τοὺς μὲν ἐπ' ὄχθαις,
<nonn. d. 22.363> τοὺς δὲ κάτω ποταμοῖο μαχήμονι χειρὶ δαΐζων:
<nonn. d. 22.364> καὶ νεκύων ἔπλησεν ὅλον ῥόον: ὀλλυμένων δὲ
<nonn. d. 22.365> αἵματι μορμύρων ἐρυθαίνετο λευκὸς ̔Υδάσπης.
<nonn. d. 22.366> καί τις ἀνήρ προμάχοιο φυγὼν ἀνεμώδεα ῥιπὴν
<nonn. d. 22.367> κύμβαχος αὐτοκύλιστος ἐπωλίσθησε ῥεέθρῳ,
<nonn. d. 22.368> καὶ πολὺς ἀρτιδάικτος ἀκοντιστῆρι σιδήρῳ
<nonn. d. 22.369> σύρετο κυματόεντι νέκυς πεφορημένος ὁλκῷ
<nonn. d. 22.370> οἰδαλέοις μελέεσσιν: ὑποβρυχίοιο δὲ λύθρου
<nonn. d. 22.371> νηιάδες λούσαντο δαφοινήεντι ῥεέθρῳ,
<nonn. d. 22.372> καὶ φονίαις λιβάδεσσιν ἐφοινίχθη μέλαν ὕδωρ.
<nonn. d. 22.373> πολλοὶ δ' ἐν προχοῇσιν ἀπορρίψαντες ἀκωκὴν
<nonn. d. 22.374> ἱκεσίην ἀνέφαινον ἀτευχέες, ὅς μὲν ἐπ' ὄχθαις,
<nonn. d. 22.375> ὃς δὲ παρὰ ψαμάθοις τετανυσμένος, ὅς δ' ἐπὶ γαίῃ
<nonn. d. 22.376> ὄρθιος ὀκλάζων, κυρτούμενον αὐχένα κάμπτων:
<nonn. d. 22.377> ἀλλὰ λιτὰς ἀπέειπεν ἄνω νεύοντι προσώπῳ
<nonn. d. 22.378> Αἰακὸς ἀντιβίοισιν ἀκαμπέα μῆνιν ἀέξων:
<nonn. d. 22.379> αἰχμητὴν δ' ἀσίδηρον ἔτι ψαύοντα λιτάων
<nonn. d. 22.380> οὐχ ἕνα μοῦνον ἔπεφνε Λυκάονα, δυσμενέας δὲ
<nonn. d. 22.381> χερσὶν ἀθωρήκτοισι κυλινδομένους ἐπὶ γαίῃ
<nonn. d. 22.382> νηρίθμους κεράιζε, ῥόον ποταμοῖο μιαίνων:
<nonn. d. 22.383> καὶ πολὺν ̓Αστεροπαῖον ἐδέξατο νεκρὸν ̔Υδάσπης.
<nonn. d. 22.384> Οὐδ' ἀθεεὶ πολέμιζε καὶ Αἰακός: ἀντιβίους γάρ,
<nonn. d. 22.385> ὡς γενέτης Πηλῆος, ἔσω ποταμοῖο δαΐζων
<nonn. d. 22.386> ἰκμαλέον μόθον εἶχε καὶ ὑδατόεσσαν ̓Ενυώ,
<nonn. d. 22.387> οἷα προθεσπίζων ποταμοῦ περὶ χεῦμα Καμάνδρου
<nonn. d. 22.388> φύλοπιν ἡμιτέλεστον ἐπεσσομένην ̓Αχιλῆι:
<nonn. d. 22.389> καὶ μόθον υἱωνοῖο μόθος μαντεύσατο πάππου.
<nonn. d. 22.390> καί τις ἐνὶ προχοῇσιν ἀσάμβαλος ἴαχε Νύμφη
<nonn. d. 22.391> νηιὰς ἀκρήδεμνος ὑπερκύψασα ῥοάων:
<nonn. d. 22.392> “Νηιάδων ὁμόφυλε, Διιπετὲς αἷμα κομίζων,
<nonn. d. 22.393> ἁγνὸν ὕδωρ ἐλέαιρε Διιπετέος ποταμοῖο.
<nonn. d. 22.394> ἄρκιον ̓Ινδὸν ὄλεσσε τεὸν δόρυ: παύεο Νύμφαις
<nonn. d. 22.395> δάκρυα Νηιάδεσσιν ἀδακρύτοισιν ἐγείρων:
<nonn. d. 22.396> νηιὰς ὑδατόεσσα καὶ ὑμετέρη πέλε μήτηρ:
<nonn. d. 22.397> κούρην γὰρ ποταμοῖο τεὴν Αἴγιναν ἀκούω.
<nonn. d. 22.398> μνώεο, τίς σε λόχευσε, καὶ οὐκέτι χεῦμα μιαίνεις.
<nonn. d. 22.399> ἵξομαι εἰς ῥόον ἄλλον ἀκήρατον, εἰς ἄλα βαίνω.
<nonn. d. 22.400> καί με θαλασσαίη δέχεται Θέτις: ἀλλὰ μελέσθω
<nonn. d. 22.401> αἱματόεις ῥόος οὗτος ̓Ερινύι καὶ Διονύσῳ.”
<nonn. d. 23.1> ὣς φαμένη πατρῷον ἐδύσατο φοίνιον ὕδωρ
<nonn. d. 23.2> νηιὰς ὑδατόεσσα διάβροχος αἵματι Νύμφη.
<nonn. d. 23.3> αὐτὰρ ὁ βάρβαρα φῦλα παρ' ᾐόνας ἄορι τύπτων
<nonn. d. 23.4> εἰς προχοὰς ἔτρεψε: διωκόμενοι δὲ σιδήρῳ
<nonn. d. 23.5> δυσμενέες κτείνοντο φόβῳ στείνοντες ̔Υδάσπην.
<nonn. d. 23.6> καὶ πολὺς ἐν ῥοθίοισι πόδας καὶ χεῖρας ἑλίσσων
<nonn. d. 23.7> νηχομένους μιμεῖτο, καὶ ἤθελε πότμον ἀλύξαι
<nonn. d. 23.8> χερσὶν ἀπειρήτοις ποταμήια χεύματα τέμνων:
<nonn. d. 23.9> ἀλλὰ ῥόῳ κεκάλυπτο: καὶ ὕδασιν ἄλλος ἐπ' ἄλλῳ
<nonn. d. 23.10> ἔγκυος οἰδαίνων διερῷ τυμβεύετο πότμῳ.
<nonn. d. 23.11> Οὐδ' ἐπὶ δὴν παρὰ θῖνα φερεσσακέος ποταμοῖο
<nonn. d. 23.12> πληθύι τοσσατίῃ φονίων κυκλούμενος ̓Ινδῶν
<nonn. d. 23.13> Αἰακὸς εἰσέτι μίμνεν, ἐπεὶ μογέοντι παρέστη
<nonn. d. 23.14> ̓Ινδοφόνος Διόνυσος ἀκαχμένα θύρσα τινάσσων.
<nonn. d. 23.15> ἔνθα πολὺν στρατὸν ἄλλον ἀφειδέι δούρατι νύσσων
<nonn. d. 23.16> Αἰακὸς ἐπρήνιξεν: ἐμαίνετο δ' οἷά περ ̓́Αρης,
<nonn. d. 23.17> σύνδρομος εὐθώρηκι κασιγνήτῳ Διονύσῳ.
<nonn. d. 23.18> καὶ διερῇ Διόνυσος ὁμίλεε σύζυγι χάρμῃ
<nonn. d. 23.19> ὑγρὸν ἐπ' ἀντιβίοισι φέρων μόρον. εἰ δέ τις ἀνὴρ
<nonn. d. 23.20> νήχετο δαιδαλέης ὑπὲρ ἀσπίδος οἴδματα τέμνων,
<nonn. d. 23.21> νηχομένων κεράιξε μετάφρενον: εἰ δέ τις ̓Ινδῶν
<nonn. d. 23.22> ἡμιφανὴς πολέμιζεν ἐπ' ἰλύι ταρσὸν ἐρείσας,
<nonn. d. 23.23> θύρσῳ στῆθος ἔτυψεν ἣ αὐχένα, κύματα τέμνων,
<nonn. d. 23.24> δυομένων: βυθίων γὰρ ἐπίστατο κόλπον ἐναύλων,
<nonn. d. 23.25> ἐξ ὅτε μιν φεύγοντα μόθον δασπλῆτα Λυκούργου
<nonn. d. 23.26> δώματι κυμαίνοντι γέρων ὑπεδέξατο Νηρεύς.
<nonn. d. 23.27> πολλοὶ δ' ἔνθα καὶ ἔνθα περικλείοντο ῥεέθρῳ,
<nonn. d. 23.28> υἷα Διὸς τρομέοντες ὀρίδρομον, ὧν ὁ μὲν αὐτῶν
<nonn. d. 23.29> ὄρθιος ἰλυόεντι πόδας σφηκώσατο πηλῷ,
<nonn. d. 23.30> αὐτοπαγὴς δ' ἀτίνακτος ἀπ' ἰξύος ἄχρι καρήνου
<nonn. d. 23.31> ἡμιφανὴς ἀνέτελλε καλυπτομένην πτύχα μηροῦ:
<nonn. d. 23.32> καὶ Βρομίῳ πολέμιζεν ἐν ὕδασι μᾶλλον ἀρούρης
<nonn. d. 23.33> ἀμφοτέραις παλάμαις διδυμάονα δούρατα πάλλων:
<nonn. d. 23.34> καὶ τὸ μὲν αἰχμάζεσκεν ἐς ᾐόνας ὑψόσε πέμπων,
<nonn. d. 23.35> Αἰακὸν ἀντικέλευθον ἔχων σκοπόν, ἄλλο δὲ σείσας
<nonn. d. 23.36> ἔγχος ἀνουτήτοιο κατηκόντιζε Λυαίου.
<nonn. d. 23.37> καί τις ἐνεστήρικτο μέσον κενεῶνα καλύπτων,
<nonn. d. 23.38> ὃς δὲ φυγεῖν οὐχ εὗρε, τετυμμένος ὀξέι θύρσῳ,
<nonn. d. 23.39> ἴχνια πηλώεντι φέρων πεπεδημένα δεσμῷ,
<nonn. d. 23.40> ταρσὸν ἔχων ψαμάθοισι κατάσχετον: ἵστατο δ' ἄλλος
<nonn. d. 23.41> κνήμης βαλλομένης: ὁ δὲ γούνατος ἄκρα διαίνων
<nonn. d. 23.42> ὑγρὴν αἱμαλέοιο δι' ὕδατος εἶχεν ̓Ενυώ:
<nonn. d. 23.43> ἄλλος ἐνερρίζωτο δεδυκότος ἄχρι γενείου,
<nonn. d. 23.44> καὶ πόδας ᾐώρησε λελουμένον ὦμον ἀείρων,
<nonn. d. 23.45> φεύγων φρικτὰ ῥέεθρα καταΐσσοντα προσώπου:
<nonn. d. 23.46> ἄλλος ἐνὶ προχοῇσιν ὅλον δέμας ἐκ ποδὸς ἄκρου
<nonn. d. 23.47> ἄχρι μέσου στέρνοιο κατάρρυτος, ὃς δὲ διαίνων
<nonn. d. 23.48> ὤμους διχθαδίους, ὁ δὲ βόστρυχον ἄκρον ἐρεύσας
<nonn. d. 23.49> δέχνυτο κυματόεσσαν ἐπαΐσσουσαν ἀπειλήν.
<nonn. d. 23.50> εἰς βυθὸν ἄλλος ἔδυνε διάβροχα χείλεα σείων
<nonn. d. 23.51> ἀνδροφόνον παρὰ χεῦμα σεσηρότος ἀνθερεῶνος.
<nonn. d. 23.52> καί τις ἑοὺς ἑτάρους δεδοκημένος ̓Ινδὸς ἀγήνωρ
<nonn. d. 23.53> τοὺς μὲν κτεινομένους δολιχῷ δορί, τοὺς δὲ μαχαίρῃ,
<nonn. d. 23.54> ἄλλον ὀιστευθέντα χαραδρήεντι βελέμνῳ,
<nonn. d. 23.55> τὸν δὲ πολυπλέκτῳ δεδαϊγμένον ὀξέι θύρσῳ,
<nonn. d. 23.56> Θουρέι νεκρὸν ὅμιλον ἐδείκνυεν, ἀχνύμενος δὲ
<nonn. d. 23.57> τίλλε κόμην, φλογερῷ δὲ χόλου βακχεύετο πυρσῷ,
<nonn. d. 23.58> σφίγγων καρχαρόδοντι μεμυκότα χείλεα δεσμῷ:
<nonn. d. 23.59> καὶ ταχὺς αὐτοφόνον μιμούμενος ̓Ινδὸν ̓Ορόντην,
<nonn. d. 23.60> βάρβαρον αἷμα φέρων καὶ βάρβαρον ἦθος ἀέξων,
<nonn. d. 23.61> ἆορ ἑὸν γύμνωσεν, ἀπορρίψας δὲ χιτῶνα,
<nonn. d. 23.62> ̓́Αρεος ἀρραγὲς ἕρκος, ἀλεξητῆρα βελέμνων,
<nonn. d. 23.63> καὶ ξίφος ἀπτοίητος ἑῷ κενεῶνι πελάσσας
<nonn. d. 23.64> ὑστατίην ταχύποτμος ἀγήνορα ῥήξατο φωνήν:
<nonn. d. 23.65> “γαστήρ, δέχνυσο τοῦτο φίλον ξίφος: αἰδέομαι γάρ,
<nonn. d. 23.66> μή τις ἐμὲ κτείνειεν ἀνάρσιος ἀπτόλεμος χείρ.
<nonn. d. 23.67> αὐτὸς ἐμῷ κενεῶνι θελήμονα χαλκὸν ἐλάσσω,
<nonn. d. 23.68> μή με πατήρ μέμψαιτο δεδουπότα θήλεϊ θύρσῳ,
<nonn. d. 23.69> μὴ Σάτυρον, μὴ Βάκχον ἐμὸν καλέσειε φονῆα.”
<nonn. d. 23.70> ἔννεπε κυανέης κατὰ γαστέρος ἆορ ἐρείσας
<nonn. d. 23.71> τολμηραῖς παλάμῃσιν, ἅτε ξένον ἄνδρα δαΐζων,
<nonn. d. 23.72> καὶ θάνεν αὐτοδάικτος ἐν ἀντιβίοισι Μενοικεύς,
<nonn. d. 23.73> αἰδόμενος μετὰ δῆριν ἰδεῖν ἔτι Δηριαδῆα:
<nonn. d. 23.74> ὄμμασι δ' ἀκλαύτοισι θελήμονι κάτθανε πότμῳ,
<nonn. d. 23.75> καὶ μανίης ἀπάνευθεν ἐφαίνετο χάλκεος Αἴας.
<nonn. d. 23.76> καὶ φόνος ἄσπετος ἦεν: ἀναινομένῳ δὲ ῥεέθρῳ
<nonn. d. 23.77> κτεινομένους ἐκάλυψε καὶ ἔπλετο τύμβος ̔Υδάσπης.
<nonn. d. 23.78> καί τις ἔσω ποταμοῖο πανυστατίην χέε φωνήν:
<nonn. d. 23.79> “καὶ σύ, πάτερ, προχοῇσι πόθεν σέο τέκνα καλύπτεις;
<nonn. d. 23.80> πολλάκι Βάκτρον ̓́Αρηα μετήιον, ἀλλὰ ῥεέθροις
<nonn. d. 23.81> οὔ ποτε Μῆδον ὅμιλον ἀπέκτανε Μῆδος ̓Αράξης:
<nonn. d. 23.82> Περσικὸς Εὐφρήτης οὐκ ἔκρυφε γείτονα Πέρσην:
<nonn. d. 23.83> πολλάκι μοι παρὰ Ταῦρον ἔην μόθος, ἀλλ' ἐνὶ χάρμῃ
<nonn. d. 23.84> οὐ Κίλικάς ποτε Κύδνος ἑῷ τυμβεύσατο κόλπῳ
<nonn. d. 23.85> οὐ Τάναϊς χιονῶδες ἄγων πετρούμενον ὕδωρ
<nonn. d. 23.86> γείτονι Σαυρομάτῃ θωρήσσεται, ἀλλὰ κορύσσων
<nonn. d. 23.87> Κόλχοις ἀντιβίοισι χαραδρήεσσαν ̓Ενυὼ
<nonn. d. 23.88> πολλάκι παχνήεντι κατεπρήνιξε βελέμνῳ.
<nonn. d. 23.89> ̓Ηριδανὸς πέλε σεῖο μακάρτερος, ὅττι ῥεέθροις
<nonn. d. 23.90> ἀλλοδαπὸν Φαέθοντα καὶ οὐκ ἔκρυψε πολίτην,
<nonn. d. 23.91> οὐ Γαλάτην ἐκάλυψε καὶ οὐ τάφος ἔπλετο Κελτῷ,
<nonn. d. 23.92> ἀλλὰ φίλοις ναέτῃσι ῥυηφενέων ἀπὸ δένδρων
<nonn. d. 23.93> ̔Ηλιάδων ἤλεκτρα φεραυγέα δῶρα κυλίνδει:
<nonn. d. 23.94> ̔Ρῆνος ̓́Ιβηρ βρεφέεσσι κορύσσεται, ἀλλὰ δικάζων,
<nonn. d. 23.95> καὶ κρυφίην ὠδῖνα διασχίζων τοκετοῖο
<nonn. d. 23.96> κτείνει ξεῖνα γένεθλα: σὺ δὲ φθιμένων ναετήρων
<nonn. d. 23.97> κρύπτεις γνήσια τέκνα καὶ οὐ νόθον αἷμα καλύπτεις.
<nonn. d. 23.98> πῶς δύνασαι ποταμοῖσι μιγήμεναι ἠὲ καὶ αὐτῷ
<nonn. d. 23.99> ὠκεανῷ γενέτῃ καὶ Τηθύι, σεῖο τεκούσῃ,
<nonn. d. 23.100> αἱμαλέαις λιβάδεσσι φόνου πλημμυρίδα σύρων;
<nonn. d. 23.101> ἅζεο, μὴ νεκύεσσι Ποσειδάωνα μιήνῃς.
<nonn. d. 23.102> σεῖο ῥόος Βρομίοιο κακώτερος, ὅττί με θύρσοις
<nonn. d. 23.103> οὐ κλονέει Διόνυσος, ὅσον κλονέεις με ῥεέθροις.”
<nonn. d. 23.104> ὣς εἰπὼν βαρύποτμος ἐδέχνυτο λοίσθιον ὕδωρ.
<nonn. d. 23.105> καὶ πλόος ἦν εὔοπλος: ἐκουφίζοντο δὲ λαοὶ
<nonn. d. 23.106> οἰδαλέοις μελέεσσιν: ἀποφθιμένου δὲ φορῆος
<nonn. d. 23.107> ἡμιφανὴς πλωτῆρι λόφῳ πορθμεύετο πήληξ
<nonn. d. 23.108> δυομένη κατὰ βαιόν: ἐφαλλόμεναι δὲ ῥεέθροις
<nonn. d. 23.109> ἐκταδὸν ἐν ῥοθίοισιν ἅτε πρυμνήσια νηῶν
<nonn. d. 23.110> νηχομένους τελαμῶνας ἐναυτίλλοντο βοεῖαι,
<nonn. d. 23.111> στοιχάδες ἔνθα καὶ ἔνθα: βαρυνόμενον δὲ σιδήρῳ
<nonn. d. 23.112> εἰς βυθὸν ὑγροχίτωνα κατέσπασεν ἀνέρα θώρηξ.
<nonn. d. 23.113> οὐδὲ μόθου Διόνυσος ἑοὺς ἀνέκοψε μαχητάς,
<nonn. d. 23.114> εἰ μὴ πάντας ἔπεφνεν ἑῷ ταμεσίχροϊ θύρσῳ,
<nonn. d. 23.115> καλλείψας ἕνα μοῦνον ὅλων κήρυκα θανόντων:
<nonn. d. 23.116> Θουρέα μοῦνον ἔλειπε θεουδέα μάρτυρα νίκης.
<nonn. d. 23.117> ̔́Ηρη δ' ὡς ἐνόησε δαϊκταμένων φόνον ̓Ινδῶν,
<nonn. d. 23.118> οὐρανόθεν πεπότητο, δι' ὑψιπόρου δὲ κελεύθου
<nonn. d. 23.119> ἄστατος ἠνεμόεντι κατέγραφεν ἠέρα ταρσῷ.
<nonn. d. 23.120> ̓Αντολίῃ δ' ἐπέβαινε, καὶ ἤλασεν ̓Ινδὸν ̔Υδάσπην
<nonn. d. 23.121> φύλοπιν αἱματόεσσαν ἀναστῆσαι Διονύσῳ.
<nonn. d. 23.122> ἀλλ' ὅτε βαρβαρόφωνος ̔Εώιος ὤκλασεν ̓́Αρης,
<nonn. d. 23.123> δὴ τότε ναυτιλίης ἑτερότροπα μάγγανα τεύχων
<nonn. d. 23.124> χεύμασιν ἀκλύστοισι χορὸς πορθμεύετο Βάκχων.
<nonn. d. 23.125> καὶ θεὸς ἡγεμόνευε, δι' οἴδματος ἡνιοχεύων
<nonn. d. 23.126> ἅρμασι χερσαίοισι νόθον πλόον, ὑγροπόρων δὲ
<nonn. d. 23.127> πορδαλίων ἀδίαντος ὄνυξ ἐχάραξεν ̔Υδάσπην:
<nonn. d. 23.128> καὶ στρατιαὶ πλόον εἶχον ἀκυμάντου ποταμοῖο,
<nonn. d. 23.129> ὧν ὁ μὲν ̓Ινδῴην σχεδίην πολύδεσμον ἐρέσσων,
<nonn. d. 23.130> ὃς δέ, κυβερνήσας διερὴν ἀκάτοιο πορείην,
<nonn. d. 23.131> ἐνδάπιον σκάφος εἶχε λινορραφέων ἁλιήων
<nonn. d. 23.132> ἁρπάξας: ἕτερος δὲ νόθῳ ναυτίλλετο θεσμῷ,
<nonn. d. 23.134> ἅμματι τεχνήεντι περίπλοκα δούρατα δήσας,
<nonn. d. 23.133> καὶ ξύλον αὐτόπρεμνον ὁμοίιον ὁλκάδι τεύχων,
<nonn. d. 23.135> ἔκτοθι πηδαλίου, δίχα λαίφεος, ἐκτὸς ἐρετμῶν,
<nonn. d. 23.136> οὐ Βορέην καλέων νηοσσόον—ἰθυτενὲς γὰρ
<nonn. d. 23.137> εἰς βυθίους κενεῶνας ὑποβρύχιον δόρυ πέμπων
<nonn. d. 23.138> ̓́Αρεος ὑγροπόροιο δορυσσόος ἔπλεε ναύτης—,
<nonn. d. 23.139> καὶ πλωτῆς ἀδίαντος ἐπ' ἀσπίδος οἴδματα τέμνων,
<nonn. d. 23.140> πεῖσμα φέρων τελαμῶνα, σακέσπαλον εἶχε πορείην,
<nonn. d. 23.141> ξείνην ναυτιλίην ψευδήμονι νηὶ χαράσσων.
<nonn. d. 23.142> καὶ στρατὸς ἱππήων ῥόον ἔστιχε, καὶ πλόος ἵππων
<nonn. d. 23.143> ποσσὶν ἔην ῥαχίῃσιν ἀειρομένων ἐλατήρων:
<nonn. d. 23.144> καὶ τότε νηχομένου διερὸν δρόμον εὔποδος ἵππου
<nonn. d. 23.145> ἰξύι κουφίζοντος ὑπέρτερον ἡνιοχῆα
<nonn. d. 23.146> ὑψιφανὴς ἀνέτελλε δι' ὕδατος ἄβροχος αὐχήν.
<nonn. d. 23.147> καὶ στρατὸς ἐγρεμόθων πρυλέων ἀκάτοιο χατίζων,
<nonn. d. 23.148> ἀσκοῖς οἰδαλέοισι χέων ποιητὸν ἀήτην,
<nonn. d. 23.149> δέρματι φυσαλέῳ διεμέτρεεν ̓Ινδὸν ̔Υδάσπην,
<nonn. d. 23.150> ἐνδομύχων δ' ἀνέμων ἐγκύμονες ἔπλεον ἀσκοί.
<nonn. d. 23.151> αἰγείοις δὲ πόδεσσι διέτρεχε Παρράσιος Πὰν
<nonn. d. 23.152> ἄκρα γαληναίοιο διαστείχων ποταμοῖο:
<nonn. d. 23.153> καὶ Λύκος ἡνιόχευε θαλασσαίων δρόμον ἵππων
<nonn. d. 23.154> πατρῴην ἀδίαντον ἄγων τέθριππον ἀπήνην:
<nonn. d. 23.155> καὶ γνωτῷ περόωντι συνέστιχε Δαμναμενῆι
<nonn. d. 23.156> Σκέλμις ἀκυμάντοιο καθιππεύων ποταμοῖο.
<nonn. d. 23.157> ἄλλος ὑπὲρ νώτοιο θορὼν ὁμόφοιτον ἀέλλαις
<nonn. d. 23.158> εἰς πλόον ἡνιόχευε καλαύροπι ταῦρον ὁδίτην,
<nonn. d. 23.159> καὶ βοέοις ὀνύχεσσι κατέγραφεν ἄψοφον ὕδωρ:
<nonn. d. 23.160> Σειληνοὶ δὲ γέροντες ἐναυτίλλοντο θαλάσσῃ
<nonn. d. 23.161> καὶ ποσὶ καὶ παλάμῃσιν ἐρετμώσαντες ̔Υδάσπην...
<nonn. d. 23.162> καὶ προχέων κρουνηδὸν ἀλεξήτειραν ἰωὴν
<nonn. d. 23.163> γνωτῷ κυματόεντι γέρων ἰάχησεν ̔Υδάσπης,
<nonn. d. 23.164> μῦθον ἀπειλητῆρα χέων πολυπίδακι λαιμῷ:
<nonn. d. 23.165> “γνωτὲ πέπον, τέο μέχρι τεὸς ῥόος ἄψοφος ἕρπει;
<nonn. d. 23.166> οἴδματα σεῖο κόρυσσον ἐπιβρίθων Διονύσῳ,
<nonn. d. 23.167> ὄφρα κατακρύψωμεν ἐν ὕδασι πεζὸν ὁδίτην.
<nonn. d. 23.168> σοὶ καὶ ἐμοὶ πέλεν αἶσχος, ὅτε Βρομίοιο μαχηταὶ
<nonn. d. 23.169> ἀβρέκτοις ἐμὸν οἶδμα διασχίζουσι πεδίλοις:
<nonn. d. 23.170> Αἰόλε, καὶ σὺ τέλεσσον ἐμοὶ χάριν, ἀντιβίοις δὲ
<nonn. d. 23.171> σοὺς προμάχους θώρηξον ἀελλήεντας ἀήτας
<nonn. d. 23.172> μαρναμένους Σατύροισιν, ὅτι στρατὸς ὑγρὸς ὁδίτης
<nonn. d. 23.173> ἅρμασι χερσαίοισι βατὸν ποίησεν ̔Υδάσπην,
<nonn. d. 23.174> καὶ δρόμον ὑγρὸν ἔχουσιν ἐν ὕδασιν ἡνιοχῆες:
<nonn. d. 23.175> σοὺς ἀνέμους θώρηξον ἐμῷ πορθμῆι Λυαίῳ:
<nonn. d. 23.176> χεύμασι δ' ἑλκέσθω Σατύρων στόλος, ἡνιόχων δὲ
<nonn. d. 23.177> συρομένων προχοῇσιν ἐμὸς ῥόος ἄρμα δεχέσθω,
<nonn. d. 23.178> οἴδματι λυσσήεντι καλυπτομένων ἐλατήρων.
<nonn. d. 23.179> οὐ μὲν ἐγὼ νήποινον ἀήθεα πορθμὸν ἐάσω:
<nonn. d. 23.180> σοὶ καὶ ἐμοὶ πέλεν αἶσχος, ὅταν Βρομίοιο μαχηταὶ
<nonn. d. 23.181> ἀτραπὸν ἡνιόχοισι καὶ ἀβρέκτοισιν ὁδίταις
<nonn. d. 23.182> ὑγροπόρους δὲ λέοντας ἀιστώσω Διονύσου.
<nonn. d. 23.183> εἰπέ, πόθεν βατὸς ἔσκεν ἐμὸς ῥόος, ὑγροβαφὴς δὲ
<nonn. d. 23.184> νηιὰς ἐν προχοῇσι πόθεν χρεμετισμὸν ἀκούει
<nonn. d. 23.185> καὶ ῥάχιν ἰχθυόεσσαν ὄνυξ ἵππειος ἀράσσει;
<nonn. d. 23.186> αἰδέομαι ποταμοῖσι μιγήμεναι, ὅττι γυναῖκες
<nonn. d. 23.187> ἡμέας ἀκλύστοισι διαστείβουσι πεδίλοις.
<nonn. d. 23.188> οὔ ποτε τολμήεντες ἐμὸν ῥόον ἔξεον ̓Ινδοὶ
<nonn. d. 23.189> ἅρμασιν ἠλιβάτοισι, καὶ οὐ πατρώιον ὕδωρ
<nonn. d. 23.190> Δηριάδης ἐχάραξεν ἑῶ περιμήκεϊ δίφρῳ,
<nonn. d. 23.191> ὑψιλόφων λοφίῃσιν ἐφεδρήσσων ἐλεφάντων.”
<nonn. d. 23.192> ὣς εἰπὼν ἐκόρυσσεν ἑὸν ῥόον: ἆλτο δὲ Βάκχῳ
<nonn. d. 23.193> αἰχμάζων ῥοθίοισιν: ἀελλήεσσα δὲ πολλὴ
<nonn. d. 23.194> μαρναμένων ὑδάτων διερὴ μυκήσατο σάλπιγξ:
<nonn. d. 23.195> καὶ ποταμὸς κελάρυζεν ἄγων ὑψούμενον ὕδωρ,
<nonn. d. 23.196> μαρνάμενος Σατύροισι: πολυφλοίσβῳ δὲ κυδοιμῷ
<nonn. d. 23.197> Βασσαρὶς ἁβροχίτων ἀπεσείσατο κύμβαλα χειρῶν
<nonn. d. 23.198> καὶ πόδας ἀμφελέλιζεν, ἐρεσσομένοιο δὲ ταρσοῦ
<nonn. d. 23.199> ξανθὰ πολυρραφέων ἀπεσείσατο δεσμὰ πεδίλων,
<nonn. d. 23.200> καὶ ῥόος ἠνεμόεις πεφορημένος ἄχρι καρήνου
<nonn. d. 23.201> Βάκχης νηχομένης ἑλικώδεας ἔκλυσε χαίτας:
<nonn. d. 23.202> ἄλλη βριθομένη διεροὺς ἀπεθήκατο πέπλους,
<nonn. d. 23.203> νεβρίδας οἰδαλέοισιν ἐπιτρέψασα ῥεέθροις,
<nonn. d. 23.204> καί οἱ ἐπὶ στέρνοισι κορυσσομένου ποταμοῖο
<nonn. d. 23.205> ὄγκος ἐρευθιόωντι μέλας ἐπεσύρετο μαζῷ:
<nonn. d. 23.206> καὶ Σάτυρος παλάμῃσιν ἐρετμώσας χυτόν ὕδωρ
<nonn. d. 23.207> ἰκμαλέην ἐλέλιζε δι' ὕδατος ὄρθιον οὐρήν:
<nonn. d. 23.208> γηραλέοις δὲ πόδεσσι μεθυσφαλὲς ἴχνος ἐρέσσων
<nonn. d. 23.209> ἄστατος ὑδατόεντι Μάρων πεφορημένος ὁλκῷ
<nonn. d. 23.210> κύμασιν ἀσκὸν ἔλειπε βεβυσμένον ἡδέος οἴνου:
<nonn. d. 23.211> πυκνὰ δὲ σειομένη διδυμόζυγι σύνδρομος αὐλῷ
<nonn. d. 23.212> Πανιὰς ἀκροτάτοιο δι' ὕδατος ἔπλεε σύριγξ,
<nonn. d. 23.213> κύμασιν αὐτοέλικτος: ἁμιλλητῆρι δὲ παλμῷ
<nonn. d. 23.214> Σειληνοῦ λασίοιο κατ' αὐχένος ἔρρεε χαίτη.
<nonn. d. 23.215> καὶ ποταμὸς κελάδησεν ἀφυσγετὸν οἴδματι σύρων,
<nonn. d. 23.216> ξανθὸν ὑπὲρ πεδίοιο χέων μετανάστιον ὕδωρ,
<nonn. d. 23.217> κικλήσκων Διόνυσον ἐς ὑδατόεσσαν ̓Ενυώ:
<nonn. d. 23.218> καὶ ῥόος ἐγρεκύδοιμος ἔχων ἀντίπνοον αὔρην
<nonn. d. 23.219> ἀγχινεφὴς ὑψοῦτο, διάβροχον ἠέρα φαίνων,
<nonn. d. 23.220> οἴδματι παφλάζοντι καταθρῴσκων Διονύσου.
<nonn. d. 23.221> οὐχ οὕτω Σιμόεντος ̓Αρειμανὲς ἔβρεμεν ὕδωρ,
<nonn. d. 23.222> οὐχ οὕτω ῥόος ἔσκεν ἐγερσιμόθοιο Καμάνδρου
<nonn. d. 23.223> χεύματι κυματόεντι κατακλύζων ̓Αχιλῆα,
<nonn. d. 23.224> ὡς τότε Βακχείην στρατιὴν ἐδίωξεν ̔Υδάσπης.
<nonn. d. 23.225> καὶ ποταμῷ Διόνυσος ἀνήρυγε θυιάδα φωνήν:
<nonn. d. 23.226> “τί κλονέεις Διὸς υἷα, Διιπετές; ἢν ἐθελήσω,
<nonn. d. 23.227> τερσαίνει σέο χεῦμα πατὴρ ἐμός, ὑέτιος Ζεύς.
<nonn. d. 23.228> ἐκ νεφέων βλάστησας ἐμοῦ Κρονίδαο τοκῆος,
<nonn. d. 23.229> καὶ νεφεληγερέταο Διὸς βλάστημα διώκεις;
<nonn. d. 23.230> πατρὸς ἐμοῦ πεφύλαξο βέλος λοχίοιο κεραυνοῦ,
<nonn. d. 23.231> μὴ στεροπὴν Βρομίοιο γενέθλιον εἰς σὲ κορύσσῃ:
<nonn. d. 23.232> ἅζεο, μὴ βαρύγουνος, ὅπως ̓Ασωπός, ἀκούσῃς:
<nonn. d. 23.233> σὴν προχοὴν πρήυνον, ἕως ἔτι μῆνιν ἐρύκω.
<nonn. d. 23.234> ὑδατόεις πυρόεντι κορύσσεαι: οὐ δύνασαι δὲ
<nonn. d. 23.235> τλήμεναι αἰθαλόεντος ἔνα σπινθῆρα κεραυνοῦ.
<nonn. d. 23.236> εἰ δὲ μέγα φρονέεις χάριν ̓Αστερίης σέο νύμφης,
<nonn. d. 23.237> ἣ λάχεν αἰθερίης ̔Υπερίονος αἷμα γενέθλης,
<nonn. d. 23.238> ἠελίου θρασὺν υἷα, πυρώδεος ἡνιοχῆος,
<nonn. d. 23.239> οὐρανὸν ἱππεύοντα πατὴρ ἐμὸς ἔφλεγε πυρσῷ,
<nonn. d. 23.240> καὶ νέκυν ἔστενε παῖδα πυρὸς ταμίης ̔Υπερίων,
<nonn. d. 23.241> οὐδὲ χάριν Φαέθοντος ἐμῷ πολέμιζε τοκῆι,
<nonn. d. 23.242> οὐ πυρὶ πῦρ ἀνάειρε, καὶ εἰ πυρὸς ἡγεμονεύει.
<nonn. d. 23.243> εἰ χάριν ὑμετέρου μεγαλίζεαι ̓Ωκεανοῖο,
<nonn. d. 23.244> ̓Ηριδανὸν σκοπίαζε Διὸς πληγέντα βελέμνῳ,
<nonn. d. 23.245> ὑμέτερον πυρίκαυτον ἀδελφεόν: αἰνοπαθὴς δὲ
<nonn. d. 23.246> σὸς διερὸς προπάτωρ, μιτρούμενος ἄντυγι κόσμου,
<nonn. d. 23.247> χεύμασι τοσσατίοισι χέων γαιήοχον ὕδωρ,
<nonn. d. 23.248> υἱὸν ἴδε φλεχθέντα, καὶ οὐ πολέμιζεν ̓Ολύμπῳ,
<nonn. d. 23.249> οὐ προχοαῖς ἐρίδαινε πυριγλώχινι κεραυνῷ.
<nonn. d. 23.250> ἀλλὰ τεῶν ὑδάτων ἔτι φείδεο, μή σε νοήσω
<nonn. d. 23.251> ̓Ηριδανῷ φλεχθέντι κεκαυμένον ἶσον ̔Υδάσπην.”
<nonn. d. 23.252> ὣς φαμένῳ βαρύδουπος ἐχώσατο μᾶλλον ̔Υδάσπης
<nonn. d. 23.253> κύμασι λαβροτέροισι χέων ὑψίδρομον ὕδωρ.
<nonn. d. 23.254> καί νύ κεν ἔκρυφε πᾶσαν ἀβακχεύτων στίχα Βάκχων,
<nonn. d. 23.255> εἰ μὴ Βάκχος ἄμυνεν, ἀπ' ἀγχιπόροιο δὲ λόχμης
<nonn. d. 23.256> πυρσοτόκον νάρθηκα λαβὼν ἀντώπιον ̓Ηοῦς
<nonn. d. 23.257> ἠελίῳ θέρμηνεν: ἐριφλεγέος δὲ κορύμβου
<nonn. d. 23.258> αὐτογόνῳ σπινθῆρι λοχεύετο δουράτεον πῦρ:
<nonn. d. 23.259> καὶ προχοαῖς φλόγα ῥῖψεν: ἀπειλητῆρι δὲ δαλῷ
<nonn. d. 23.260> καιομένου ποταμοῖο ῥοαῖς ἐπεπάφλασαν ὄχθαι:
<nonn. d. 23.261> καὶ πολὺς ἠερόφοιτος ἑλίσσετο καπνὸς ἀλήτης
<nonn. d. 23.262> λωτοῦ καιομένοιο μαραινομένου τε κυπείρου:
<nonn. d. 23.263> καὶ θρύα πῦρ ἀμάθυνε: πολυστροφάλιγγι δὲ ῥιπῇ
<nonn. d. 23.264> καπνοῦ λιγνυόεντος ἕλιξ ἐμέθυσσεν ἀυτμὴ
<nonn. d. 23.265> ἠερίας ἁψῖδας, ὅλη δ' ἐμελαίνετο λόχμη
<nonn. d. 23.266> εὐόδμοις ἀνέμοισιν ἱμασσομένων δονακήων.
<nonn. d. 23.267> καὶ σέλας εἰς βυθὸν εἷρπεν: ἐνεκρύπτοντο δὲ πηλῷ
<nonn. d. 23.268> ἰχθύες αἰθαλόεντες: ὑποβρυχίοιο δὲ πυρσοῦ
<nonn. d. 23.269> νηχομένῳ σπινθῆρι διάβροχος ἔζεεν ἰλὺς
<nonn. d. 23.270> ὑγρὸν ἀναπτομένη: βυθίων δ' ἀπὸ καπνὸς ἐναύλων
<nonn. d. 23.271> ἔμπυρος ὑδατόεντι διέσσυτο σύνδρομος ἀτμῷ.
<nonn. d. 23.272> ̔Υδριάδων δὲ φάλαγγες ἀνάμπυκες ὠκέι ταρσῷ
<nonn. d. 23.273> γυμναὶ κυματόεντος ἀπεπλάζοντο μελάθρου:
<nonn. d. 23.274> καί τις ἀναινομένη φλογερὸν πατρώιον ὕδωρ
<nonn. d. 23.275> νηιὰς ἀκρήδεμνος ἀήθεα δύσατο Γάγγην:
<nonn. d. 23.276> ἄλλη δ' ̓Ινδὸν ἔναιεν ἐριβρεμέτην ̓Ακεσίνην
<nonn. d. 23.277> ἀζαλέοις μελέεσσιν: ἀλωομένην δὲ Χοάσπης
<nonn. d. 23.278> ἄλλην οὐρεσίφοιτον ἀνάμπυκα Νηίδα Νύμφην
<nonn. d. 23.279> παρθενικὴν ἐδέξατο, Περσίδι γείτων.
<nonn. d. 23.280> ̓Ωκεανὸς δ' ἰάχησεν ἀπειλείων Διονύσῳ,
<nonn. d. 23.281> ὑδατόεν μύκημα χέων πολυπίδακι λαιμῷ,
<nonn. d. 23.282> καὶ ῥόον ἀενάων στομάτων κρουνηδὸν ἰάλλων
<nonn. d. 23.283> ἠιόνας κόσμοιο κατέκλυσε χεύματι μύθων:
<nonn. d. 23.284> “ἥλικος ̓Ωκεανοῖο παρευνέτι, σύγχρονε κόσμου
<nonn. d. 23.285> παντρόφε συμμιγέων ὑδάτων, αὐτόσπορε Τηθύς,
<nonn. d. 23.286> ἀρχαίη φιλότεκνε, τί ῥέξομεν; αἰθαλόεις γὰρ
<nonn. d. 23.287> εἰς ἐμὲ καὶ σέο τέκνα κορύσσεται ὑέτιος Ζεύς:
<nonn. d. 23.288> ἅρπαγα γὰρ νόθον ὄρνιν ἔχει Κρονίωνα φονῆα
<nonn. d. 23.289> ̓Ασωπὸς γενετῆρα, καὶ υἱέα Βάκχον ̔Υδάσπης.
<nonn. d. 23.290> ἀλλὰ Διὸς στεροπῇσιν ἄγων ἀντίξοον ὕδωρ
<nonn. d. 23.291> ἠέλιον πυρόεντα ῥόῳ σβεστῆρι καλύψω,
<nonn. d. 23.292> κρύψω δ' αἰθέρος ἄστρα: καὶ ἀθρήσει με Κρονίων
<nonn. d. 23.293> χεύματι μορμύροντι κατακλύζοντα Σελήνην:
<nonn. d. 23.294> ̓Αρκτῴην δ' ὑπὸ πέζαν ἐμαῖς προχοῇσι λοέσσω
<nonn. d. 23.295> ἄξονος ἄκρα κάρηνα καὶ ἄβροχον ὁλκὸν ̔Αμάξης:
<nonn. d. 23.296> καὶ βυθίης ἀρχαῖον ἐμῆς πλωτῆρα θαλάσσης
<nonn. d. 23.297> αἰθέριον Δελφῖνα πάλιν πλωτῆρα τελέσσω,
<nonn. d. 23.298> κρυπτόμενον πελάγεσσι: καὶ ἀστερόφοιτον ἐρύσσω
<nonn. d. 23.299> νόστιμον οὐρανόθεν μετανάστιον εἰς χθόνα Κελτῶν
<nonn. d. 23.300> ̓Ηριδανὸν πυρόεντα, καὶ ὑδατόεντα τελέσσω,
<nonn. d. 23.301> αἰθέρα γυμνώσας διεροῦ πυρός: ὑψιπόρους δὲ
<nonn. d. 23.302> ἰχθύας ἀστερόεντας ἐμοὺς πάλιν εἰς ἅλα σύρω,
<nonn. d. 23.303> νηχομένους μετ' ̓́Ολυμπον ἐν ὕδασιν. ἔγρεο, Τηθύς,
<nonn. d. 23.304> ὕδασιν αἰθέρος ἄστρα καλύψομεν, ὄφρα νοήσω
<nonn. d. 23.305> ταῦρον, ἀκυμάντοιο πάλαι πλωτῆρα θαλάσσης,
<nonn. d. 23.306> κύμασι λαβροτέροις πεφορημένον ὑγρὸν ὁδίτην,
<nonn. d. 23.307> Εὐρώπης μετὰ λέκτρον: ὀρινέσθω δὲ καὶ αὐτή,
<nonn. d. 23.308> δερκομένη κερόεσσαν ἐμὴν ταυρώπιδα μορφήν,
<nonn. d. 23.309> ταυροφυὴς κερόεσσα βοῶν ἐλάτειρα Σελήνη:
<nonn. d. 23.310> ἵξομαι ὑψικέλευθος ἐς οὐρανόν, ὄφρα νοήσω
<nonn. d. 23.311> ἰκμαλέον Κηφῆα καὶ ὑγροχίτωνα Βοώτην,
<nonn. d. 23.312> ὡς πάρος ἐννοσίγαιος, ὅτε θρασὺς ἀμφὶ Κορίνθου
<nonn. d. 23.313> ὑγρὸς ̓́Αρης ἀλάλαζεν ἐς ἀστερόεσσαν ̓Ενυώ:
<nonn. d. 23.314> κρύψω δ' ἔμπυρον Αἶγα, Διὸς τροφόν, ὑγροπόρῳ δὲ
<nonn. d. 23.315> ἄρμενον ̔Υδροχοῆι χαρίζομαι ἄφθονον ὕδωρ.
<nonn. d. 23.316> Τηθύς, καὶ σύ, θάλασσα, κορύσσεο: ταυροφυῆ γὰρ
<nonn. d. 23.317> Ζεὺς νόθον υἷα λόχευσεν, ̔??̓να ξύμπαντας ὀλέσσῃ
<nonn. d. 23.318> καὶ ποταμοὺς καί φῶτας ἀμεμφέας: ἀμφότερον δὲ
<nonn. d. 23.319> ̓Ινδοὺς θύρσος ἔπεφνε καὶ ἔφλεγε πυρσὸς ̔Υδάσπην.”
<nonn. d. 23.320> ἔννεπε παφλάζων βαθυκύμονος οἴδματι φωνῆς.
<nonn. d. 24.1> Ζεὺς δὲ πατὴρ κοτέοντος ἀπέτραπε παιδὸς ἀπειλήν,
<nonn. d. 24.2> δοῦπον ὁμοπλεκέων νεφέων βρονταῖον ἱμάσσων:
<nonn. d. 24.3> καὶ χόλον ἐπρήυνεν ἀτέρμονος ̓Ωκεανοῖο,
<nonn. d. 24.4> ὑσμίνην φλογόεσσαν ἐρητύων Διονύσου.
<nonn. d. 24.5> ̔́Ηρη δ' ἐσμαράγησε δι' ἠέρος ἄπλετον ἠχώ,
<nonn. d. 24.6> μῆνιν ἀναστέλλουσα πυρισθενέος Διονύσου.
<nonn. d. 24.7> καὶ διερὴν παλάμην ὀρέγων οἰκτίρμονι Βάκχῳ
<nonn. d. 24.8> παιδὶ Διὸς πυρόεντι γέρων ἰάχησεν ̔Υδάσπης,
<nonn. d. 24.9> μῦθον ἀναβλύζων ἱκετήσιον ἀνθερεῶνος:
<nonn. d. 24.10> “φείδεό μοι, Διόνυσε, διιπετέος ποταμοῖο,
<nonn. d. 24.11> ὕδασι καρποτόκοισι φέρων χάριν: ὑμετέρη γὰρ
<nonn. d. 24.12> ἐξ ὑδάτων εὔβοτρυς ἀνεβλάστησεν ὀπώρη.
<nonn. d. 24.13> ἀασάμην, Διόνυσε πυριτρεφές: οὐρανίην γὰρ
<nonn. d. 24.14> σῶν δαΐδων ἀμάρυγμα τεὴν κήρυξε γενέθλην.
<nonn. d. 24.15> ἀλλὰ πόθος τεκέων με βιήσατο: Δηριάδῃ γὰρ
<nonn. d. 24.16> υἱέι πιστὰ φέρων ῥοθίων ἐλέλιζον ἀπειλήν,
<nonn. d. 24.17> ̓Ινδοῖς κτεινομένοισι βοηθόον οἶδμα κυλίνδων.
<nonn. d. 24.18> αἰδέομαι γενετῆρι φανήμεναι, ὅττι θαλάσσῃ
<nonn. d. 24.19> αἵματι μορμύροντι μεμιγμένα χεύματα σύρω
<nonn. d. 24.20> καὶ φονίῃ ῥαθάμιγγι Ποσειδάωνα μιαίνω:
<nonn. d. 24.21> τοῦτό με, τοῦτο κόρυσσεν ἐριδμαίνειν Διονύσῳ.
<nonn. d. 24.22> πρὸς δὲ τεοῦ ξενίοιο καὶ ἱκεσίοιο τοκῆος,
<nonn. d. 24.23> αἴδεο παφλάζοντα τεῷ πυρὶ θερμὸν ̔Υδάσπην.
<nonn. d. 24.24> νηιάδες φεύγουσιν ἐμὸν ῥόον: ἀμφὶ δὲ πηγάς
<nonn. d. 24.25> ἡ μὲν ναιετάει διερὸν δόμον, ἡ δ' ἐνὶ λόχμαις
<nonn. d. 24.26> σύννομος ̔Αδρυάδεσσι φυτὸν μετὰ πόντον ἀμείβει,
<nonn. d. 24.27> ἄλλη δ' ̓Ινδὸν ἔχει μετανάστιος, ἡ δὲ φυγοῦσα
<nonn. d. 24.28> ποσσὶ κονιομένοισιν ἐδύσατο διψάδα πέτρην
<nonn. d. 24.29> Καυκασίην, ἑτέρη δὲ μεταΐξασα Χοάσπην
<nonn. d. 24.30> ναίει ξεῖνα ῥέεθρα καὶ οὐκέτι πάτριον ὕδωρ.
<nonn. d. 24.31> μὴ καλάμους ὀλέσειας, ἐμῶν βλάστημα ῥοάων,
<nonn. d. 24.32> οἷσιν ἀεξομένοισιν ἐρείδεται οἰνάδος ὅρπηξ
<nonn. d. 24.33> ἀμπελόεις: δόνακες γὰρ ἐπ' ἀλλήλοισι δεθέντες
<nonn. d. 24.34> ὑμετέρην εὔυδρον ἐλαφρίζουσιν ὀπώρην:
<nonn. d. 24.35> μὴ δόνακας φλέξειας, ὅθεν σέο Μυγδόνες αὐλοί,
<nonn. d. 24.36> μή ποτέ σοι μέμψαιτο τεὴ φιλόμολπος ̓Αθήνη,
<nonn. d. 24.37> ἥ ποτε Γοργείων βλοσυρὸν μίμημα καρήνων
<nonn. d. 24.38> φθεγγομένων Λίβυν εὗρεν ὁμοζυγέων τύπον αὐλῶν:
<nonn. d. 24.39> καὶ σέο μυστιπόλοιο κυβερνήτειραν ἀοιδῆς
<nonn. d. 24.40> Πανιάδος σύριγγος ὁμόθροον αἴδεο μολπήν:
<nonn. d. 24.41> λῆγε τεῷ νάρθηκι ῥόον ποταμοῖο μαραίνων,
<nonn. d. 24.42> ὅττι ῥόος ποταμοῖο τεούς νάρθηκας ἀέξει.
<nonn. d. 24.43> οὐ ξένον οἶδμα πέρησας ἐπώνυμον: ἀλλοφυῆ γὰρ
<nonn. d. 24.44> ἄλλον ἐγὼ Διόνυσον ἐμοῖς φαίδρυνα λοετροῖς,
<nonn. d. 24.45> ὁπλοτέρου Βρομίοιο φερώνυμον, εὖτε Κρονίων
<nonn. d. 24.46> Ζαγρέα παιδοκόμοισιν ἐμαῖς παρακάτθετο Νύμφαις:
<nonn. d. 24.47> καὶ σὺ φέρεις Ζαγρῆος ὅλον δέμας: ἀλλὰ σὺ κείνῳ
<nonn. d. 24.48> δὸς χάριν ὀψιτέλεστον, ὅθεν πέλες: ἀρχεγόνου γὰρ
<nonn. d. 24.49> ἐκ κραδίης ἀνέτελλες, ἀειδομένου Διονύσου.
<nonn. d. 24.50> ὑμετέρου δὲ γέραιρε Λάμου κουροτρόφον ὕδωρ:
<nonn. d. 24.51> μνώεο Μαιονίης σέο πατρίδος: ὑμετέρου γὰρ
<nonn. d. 24.52> Πακτωλοῦ χαρίεντος ἀδελφεός ἐστιν ̔Υδάσπης.
<nonn. d. 24.53> καὶ σὺ τόσοις ποταμοῖσι μίαν χάριν ἄρτι τιταίνων,
<nonn. d. 24.54> γνωτοῖς ἡμετέροισι, τεὴν ἀνασείρασον αἴγλην:
<nonn. d. 24.55> μηδὲ πυρί φλέξῃς ὑδάτων χύσιν: ἐξ ὑδάτων γὰρ
<nonn. d. 24.56> ἀστεροπὴ βλάστησε, τεοῦ Διὸς ὑέτιον πῦρ.
<nonn. d. 24.57> ἀλλὰ χόλον πρήυνε, τεοῖς ὅτι γούνασι πίπτω
<nonn. d. 24.58> μειλίχιον στορέσας ἱκέτην ῥόον: ἐν πολέμοις γὰρ
<nonn. d. 24.59> εἰ θρασὺν αὐχένα κάμπτε, καὶ ἤπιος ἔσκε Τυφωεύς,
<nonn. d. 24.60> καί κεν ἀπορρίψας παλινάγρετον ὄγκον ἀπειλῆς
<nonn. d. 24.61> ἀστεροπὴν ἀνέκοπτε πατήρ τεός, ὑψιμέδων Ζεύς.”
<nonn. d. 24.62> ὣς φαμένου Διόνυσος ἑὴν ἀνεσείρασε πεύκην.
<nonn. d. 24.63> καὶ προχοὰς ̓Αρκτῷος ἀνερρίπιζεν ἀήτης
<nonn. d. 24.64> χειμερίῃ μάστιγι, φέρων δυσπέμφελον αὔρην,
<nonn. d. 24.65> χεῦμα πυριβλήτοιο καταψύχων ποταμοῖο,
<nonn. d. 24.66> ἠέλιον καὶ Βάκχον ὁμοῦ καὶ Ζῆνα γεραίρων,
<nonn. d. 24.67> καὶ ῥοθίων ἄσβεστον ἀπέσβεσε δαιμόνιον πῦρ.
<nonn. d. 24.68> ὄφρα μὲν εἰσέτι Βάκχος ἐπέπλεεν ὑγρὸν ̔Υδάσπην,
<nonn. d. 24.69> τόφρα δέ, θάρσος ̓́Αρηος ἔχων, περιμήκετον ὁρμὴν
<nonn. d. 24.70> Δηριάδης ἐπὶ δῆριν ἐπώνυμον ὥπλισεν ̓Ινδούς,
<nonn. d. 24.71> στήσας ἀμφὶ ῥέεθρον ἑὰς στίχας, ὄφρα μαχηταὶ
<nonn. d. 24.72> λαὸν ἐρητύσωσιν ἀνερχομένων ἔτι Βάκχων.
<nonn. d. 24.73> οὐδὲ Διὸς λάθεν ὄμμα πανόψιον: ἐσσυμένως δὲ
<nonn. d. 24.74> οὐρανόθεν πεφόρητο προασπίζων Διονύσον.
<nonn. d. 24.75> καὶ σφετέροισιν ἰόντες ἀρηγόνες, ἄλλος ἐπ' ἄλλῳ,
<nonn. d. 24.76> σὺν Διὶ πάντες ἵκοντο θεοὶ ναετῆρες ̓Ολύμπου
<nonn. d. 24.77> ἅλματι πωτήεντι: καὶ Αἰγίνης χάριν εὐνῆς
<nonn. d. 24.78> αἰετὸς ᾐώρητο τὸ δεύτερον ὑψιπέτης Ζεὺς
<nonn. d. 24.79> ̓Ασωποῦ μετὰ χεῦμα, καὶ Αἰακὸν ἠεροφοίτην
<nonn. d. 24.80> φειδομένων ὀνύχων δεδραγμένος ἅρπαγε ταρσῷ
<nonn. d. 24.81> κουφίζων ἐκόμισσεν ἐς ̓́Αρεα Δηριαδῆος
<nonn. d. 24.82> ̓Ινδῴην ἐπὶ πέζαν: ἀπ' εὐρυπόροιο δὲ κόλπου
<nonn. d. 24.83> υἱὸν ̓Αρισταῖον γενέτης ἐσάωσεν ̓Απόλλων,
<nonn. d. 24.84> φαιδρὸς ἀλεξικάκων πεφορημένος ἄρματι κύκνων,
<nonn. d. 24.85> μνῆστιν ἔχων θαλάμοιο λεοντοφόνοιο Κυρήνης:
<nonn. d. 24.86> καὶ κρατέων ἕο παῖδα τανύπτερος ἥρπασεν ̔Ερμῆς,
<nonn. d. 24.87> υἱέα Πηνελόπης, κεραελκέα Πᾶνα κομήτην:
<nonn. d. 24.88> Οὐρανίη δ' ̔Υμέναιον ἀνεζώγρησεν ὀλέθρου
<nonn. d. 24.89> παιδὸς ἑοῦ γονόεντος ἐπώνυμον, ἠερίας δὲ
<nonn. d. 24.90> ἀτραπιτούς ἐχάραξεν, ὁμοίιος ἀστέρος ὁλκῷ,
<nonn. d. 24.91> γνωτῷ βοτρυόεντι χαριζομένη Διονύσῳ:
<nonn. d. 24.92> Καλλιόπη δ' Οἴαγρον ἑοῖς ἀνεκούφισεν ὤμοις:
<nonn. d. 24.93> καί τεκέων ̔́Ηφαιστος ἑῶν ἀλέγιζε Καβείρων,
<nonn. d. 24.94> ἀμφοτέρους δ' ἥρπαξεν, ὁμοίιος ὀξέι πυρσῷ:
<nonn. d. 24.95> ̓Ακταίη δ' ἐσάωσεν ̓Ερεχθέα Παλλάς ̓Αθήνη
<nonn. d. 24.96> ̓Ινδοφόνον, ναετῆρα θεοκρήπιδος ̓Αθήνης:
<nonn. d. 24.97> νύμφας δ' ̔Αδρυάδας ναέται ζώγρησαν ̓Ολύμπου
<nonn. d. 24.98> πάντες, ὅσοις μεμέληντο φίλαι δρύες, ἐξοχα δ' ἄλλων
<nonn. d. 24.99> δαφναίας ἐσάωσε φανεὶς δαφναῖος ̓Απόλλων,
<nonn. d. 24.100> καί σφιν ἄμα χραίσμησε συνέμπορος υἱέι μήτηρ,
<nonn. d. 24.101> εἰσέτι κυδαίνουσα λεχώια δένδρεα Λητώ.
<nonn. d. 24.102> Βασσαρίδων δὲ φάλαγγα κορυμβοφόρους τε γυναῖκας
<nonn. d. 24.103> ἐκ βυθίου ῥύσαντο πολυφλοίσβοιο κυδοιμοῦ
<nonn. d. 24.104> θυγατέρες Κύδνοιο, φιλοζεφύρου ποταμοῖο,
<nonn. d. 24.105> πλωτὸν ἐπιστάμεναι διερὸν δρόμον, ἅς ἐπὶ νίκῃ
<nonn. d. 24.106> ̓́Αρεος ̓Ινδῴοιο πατὴρ δωρήσατο Βάκχῳ,
<nonn. d. 24.107> Νηιάδας πολέμοιο δαήμονας, ἅς ποτε χάρμην
<nonn. d. 24.108> μαρνάμενος Κρονίωνι Κίλιξ ἐδίδαξε Τυφωεύς.
<nonn. d. 24.109> καὶ στρατὸς ὡμάρτησεν ὁμόστολος: ἐσσυμένους δὲ
<nonn. d. 24.110> Εὔιος ἔφθασε πάντας, ὀρεσσαύλων ἐπὶ δίφρων
<nonn. d. 24.111> ἄξονος ἀβρέκτοιο διαξύων ῥόον ὁλκῷ:
<nonn. d. 24.112> καὶ Σατύρων δρόμον εἶχεν ὁμόστολον, οἷς ἅμα Βάκχαι
<nonn. d. 24.113> ὑγροπόροι καὶ Πᾶνες ὁμήλυδες: ἔξοχα δ' ἄλλων
<nonn. d. 24.114> ὠκύτεροι Τελχῖνες ἁλιτρεφέων ὑπὲρ ἵππων,
<nonn. d. 24.115> πατρῴης ἐλατῆρες ἁλικρήπιδος ἀπήνης,
<nonn. d. 24.116> εἰς δρόμον ὡμάρτησαν ἐπειγομένῳ Διονύσῳ.
<nonn. d. 24.117> ἄλλοι δ' ἦσαν ὄπισθεν, ἐπεσσεύοντο δὲ πορθμῷ
<nonn. d. 24.118> ἐξ ἑτέρης ἀνιόντες ἀθηήτοιο κελεύθου,
<nonn. d. 24.119> ἧχι θεὸς πόμπευεν: ἐπεὶ πτερὸν ἠρέμα πάλλων
<nonn. d. 24.120> αἰετὸς ἡγεμόνευε δι' οὔρεος ἀντίτυπος Ζεύς,
<nonn. d. 24.121> φειδομένοις ὀνύχεσσι μετάρσιον υἷα κομίζων,
<nonn. d. 24.122> Αἰακὸν ἠερίῃ πεφορημένον ὕψι κελεύθῳ.
<nonn. d. 24.123> ̓Ινδώῃ δ' ἐχόρευον ἐπισκαίροντες ἐρίπνῃ,
<nonn. d. 24.124> καὶ σκοπέλους ἐδίωκον, ἐναυλίζοντο δὲ λόχμαις,
<nonn. d. 24.125> καὶ κλισίας πήξαντες ἐς ἠρέμα δάσκιον ὕλην
<nonn. d. 24.126> οἱ δὲ τανυκραίρων ἐλάφων κεμαδοσσόον ἄγρην
<nonn. d. 24.127> εἶχον ἅμα σκυλάκεσσιν: ̔Αμαδρυάδεσσι δὲ Νύμφαις
<nonn. d. 24.128> ̔Υδριάδες μίσγοντο φιλοπτόρθου Διονύσου.
<nonn. d. 24.129> Βασσαρίδων δὲ φάλαγγες ̓Ερυθραίῃ παρὰ λόχμῃ
<nonn. d. 24.130> σκύμνον ὀρεσσαύλοιο τιθηνήσαντο λεαίνης,
<nonn. d. 24.131> αὐτοχύτου δὲ γάλακτος ἀνέβλυον ἰκμάδα μαζοί:
<nonn. d. 24.132> ἄλλη ἐχιδναίοιο πόθον μεθέπουσα κορύμβου
<nonn. d. 24.133> ἰοβόλων μάστευε δι' οὔρεος ἄντρα δρακόντων,
<nonn. d. 24.134> θηροσύνην δ' ἀνέφαινεν: ἀκοντιστῆρι δὲ θύρσῳ
<nonn. d. 24.135> ἡ μὲν νεβρὸν ἔβαλλεν ἀελλόπον: ἡ δέ λαθοῦσα
<nonn. d. 24.136> ἅλματι λυσσήεντι κατέδραμε λυσσάδος ἄρκτου:
<nonn. d. 24.137> ἡ δὲ μελαρρίνων ῥαχίης ἐδράξατο θηρῶν
<nonn. d. 24.138> καὶ λοφίης ἐπέβαινεν ὀρεσσινόμων ἐλεφάντων.
<nonn. d. 24.139> καί τις ὀιστοβόλων βέλος ἥρμοσε κυκλάδι νευρῇ
<nonn. d. 24.140> καὶ πτελέην τόξευεν: ὁ δὲ σκοπὸν εἶχεν ἐλαίην:
<nonn. d. 24.141> καὶ πίτυν ἄλλος ἔβαλλε: πολὺς δ' ἐπὶ γείτονα πεύκην
<nonn. d. 24.142> πεμπομένων σύριζεν ἐν ἠέρι ῥοῖζος ὀιστῶν.
<nonn. d. 24.143> τοῖσι μὲν ἔβρεμε κῶμος ὀρίκτυπος. ἀχνύμενος δὲ
<nonn. d. 24.144> Δηριάδῃ βασιλῆι δυσάγγελος ἵκετο Θουρεύς,
<nonn. d. 24.145> δάκρυσιν ἀφθόγγοισιν ἀπαγγέλλων φόνον ̓Ινδῶν, 145
<nonn. d. 24.146> καὶ μόγις ἐκ στομάτων ἀνενείκατο πενθάδα φωνήν:
<nonn. d. 24.147> “Δηριάδη σκηπτοῦχε, θεηγενὲς ἔρνος ̓Ενυοῦς,
<nonn. d. 24.148> ᾔομεν, ὡς ἐκέλευσας, ἐς ἀντιπέραιαν ἐρίπνην,
<nonn. d. 24.149> εὕρομεν ἐν βήσσῃσιν ἐρημάδα γείτονα λόχμην:
<nonn. d. 24.150> κεῖθι λόχον στήσαντες ἐμίμνομεν, εἰσόκεν ἔλθῃ
<nonn. d. 24.151> θυρσομανὴς Διόνυσος: ἐπερχομένοιο δὲ Βάκχου
<nonn. d. 24.152> αὐλὸς ἐπεσμαράγησεν, ἀδεψήτου δὲ βοείης
<nonn. d. 24.153> τυπτομένης ἑκάτερθεν ἔην χαλκόκροτος ἠχὼ
<nonn. d. 24.154> καὶ καναχὴ σύριγγος: ὅλη δ' ἐλελίζετο λόχμη
<nonn. d. 24.155> καὶ δρύες ἐφθέγξαντο καὶ ὠρχήσαντο κολῶναι:
<nonn. d. 24.156> νηιάδες δ' ὀλόλυξαν. ἐγὼ δ' ἐκόρυσσα μαχητάς,
<nonn. d. 24.157> ὀκναλέους, τρομέοντας, ἀπειθέας εἰς μόθον ἕλκων.
<nonn. d. 24.158> καὶ θεός, ὃν καλέουσιν, ἀκαχμένα θύρσα τινάσσων,
<nonn. d. 24.159> οὐτιδανοῖς πετάλοισιν ὀιστεύων γένος ̓Ινδῶν,
<nonn. d. 24.160> κτεῖνε μὲν ἐν πεδίῳ στρατὸν ἄσπετον ὀξέι θύρσῳ
<nonn. d. 24.161> βλήμενον, ἐν ῥοθίοις δὲ τὸ λείψανον ὤλεσεν ̓Ινδῶν.
<nonn. d. 24.162> ἀλλὰ σοφοὺς Βραχμῆνας ἐρείομεν, ὄφρα δαείης,
<nonn. d. 24.163> εἰ θεὸς οὗτος ἵκανεν ἐς ἡμέας ἢ βροτὸς ἀνήρ.
<nonn. d. 24.164> μή νυχίην ἀνόνητον ἀναστήσειας ̓Ενυώ,
<nonn. d. 24.165> μὴ στρατιὴν ὀλέσειας ἀφεγγέι δηιοτῆτι:
<nonn. d. 24.166> ἤδη δ' ἀχλυόεις τέταται ζόφος: ἀγχιφανὴς δὲ
<nonn. d. 24.167> δῆριν ἀναστέλλων ἀμαρύσσεται ̔́Εσπερος ἀστήρ.
<nonn. d. 24.168> εἰ δὲ πόθος μεθέπει σε δυσαντήτοιο κυδοιμοῦ,
<nonn. d. 24.169> σήμερον ̓Ινδὸν ἔρυκε, καὶ αὕριον εἰς μόθον ἕλκεις.”
<nonn. d. 24.170> ὣς εἰπὼν παρέπεισεν ἀπειθέα Δηριαδῆα,
<nonn. d. 24.171> οὐ χάριν ἀδρανίης πειθήμονα, δυομένῳ δὲ
<nonn. d. 24.172> μεμφόμενον Φαέθοντι καὶ οὐκ εἴκοντα Λυαίῳ.
<nonn. d. 24.173> ̓Ινδῴην δὲ φάλαγγα μεταστήσας ποταμοῖο
<nonn. d. 24.174> Δηριάδης ὑπέροπλος ἐχάζετο πενθάδι λύσσῃ,
<nonn. d. 24.175> ἑζόμενος λοφίῃσι παλιννόστων ἐλεφάντων.
<nonn. d. 24.176> ̓Ινδοὶ δ' ἔνθα καὶ ἔνθα σὺν ἠλιβάτῳ βασιλῆι
<nonn. d. 24.177> εἰς πόλιν ἐρρώοντο πεφυζότες, ἔνδοθι πύργων
<nonn. d. 24.178> νίκην εἰσαΐοντες ἀρειμανέος Διονύσου.
<nonn. d. 24.179> ἤδη δὲ στονόεσσα δι' ἄστεος ἵπτατο φήμη,
<nonn. d. 24.180> σύγγονον ἀγγέλλουσα νεοσφαγέων φόνον ̓Ινδῶν.
<nonn. d. 24.181> καὶ γόος ἄσπετος ἔσκε: φιλοθρήνων δὲ γυναικῶν
<nonn. d. 24.182> πενθαλέοις ὀνύχεσσι χαράσσετο κύκλα προσώπου,
<nonn. d. 24.183> καὶ μεσάτου στέρνοιο διεσχίζοντο χιτῶνες
<nonn. d. 24.184> στήθεα γυμνώσαντες, ἀμοιβαίῃσι δὲ ῥιπαῖς
<nonn. d. 24.185> τυπτομένων παλάμῃσιν ἴτυς φοινίσσετο μαζῶν
<nonn. d. 24.186> αἱμοβαφής. πολιὸς δὲ γέρων ἐπὶ γήραος οὐδῷ
<nonn. d. 24.187> χιονέην πλοκαμῖδα κατηφέι τάμνε σιδήρῳ,
<nonn. d. 24.188> τέσσαρας ἡβώοντας ὀλωλότας νἷας ἀκούων,
<nonn. d. 24.189> Αἰακὸς οὓς ἐδάμασσε μιῇ δασπλῆτι μαχαίρῃ,
<nonn. d. 24.190> κτεινομένους ἐλεεινά: βαρυτλήτων δὲ γυναικῶν
<nonn. d. 24.191> ἡ μὲν ἑὸν στενάχιζεν ἀδελφεόν, ἡ δὲ τοκῆα:
<nonn. d. 24.192> ἄλλη ποικιλόδακρυς ἀνεστεναχίζετο νύμφη
<nonn. d. 24.193> νυμφίον ἀρτιχόρευτον ἐοικότα Πρωτεσιλάῳ,
<nonn. d. 24.194> ἄλλη Λαοδάμεια: νεοζεύκτοιο δὲ νύμφης
<nonn. d. 24.195> ἄπλοκος ἀκρήδεμνος ἐτίλλετο βότρυς ἐθείρης.
<nonn. d. 24.196> καί τις ἀμηχανέουσα δεδουπότος εὐνέτις ̓Ινδοῦ,
<nonn. d. 24.197> ἀγχιτόκους ὠδῖνας ἀναπλήσασα λοχείης
<nonn. d. 24.198> καὶ δεκάτης ὁρόωσα λεχώια κύκλα Σελήνης,
<nonn. d. 24.199> ὑδρηλῷ πολύδακρυς ἐπέστενεν ἀνδρὸς ὀλέθρῳ,
<nonn. d. 24.200> καὶ ποταμῷ κοτέουσα γοήμονα ῥήξατο φωνήν:
<nonn. d. 24.201> “οὐ πίομαι πατρῷον ἐμόν ποτε πικρὸν ̔Υδάσπην:
<nonn. d. 24.202> οὐκέτι κεῖνα ῥέεθρα παρέρχομαι, οὐκέτι δειλὴ
<nonn. d. 24.203> σεῖο νέκυν κρύψαντος ἐπιψαύσω ποταμοῖο,
<nonn. d. 24.204> οὐ μὰ σέ καί σέο φόρτον, ὃν ἔνδοθι γαστρὸς ἀείρω,
<nonn. d. 24.205> οὐ μὰ καὶ τὸν ἔρωτα, τὸν οὐ χρόνος οἶδε μαραίνειν.
<nonn. d. 24.206> τίς με λαβὼν κομίσειεν, ὅπου πέσε νεκρὸς ἀκοίτης,
<nonn. d. 24.207> ὄφρα περιπτύξω διερὸν νέκυν, ὄφρα καὶ αὐτὴν
<nonn. d. 24.208> κῦμα κατακρύψῃ με σὺν ὑγροπόρῳ παρακοίτῃ;
<nonn. d. 24.209> αἴθε δὲ καὶ τέκον υἷα καὶ ἔτρεφον: ἄρτι δὲ δειλὴν
<nonn. d. 24.210> γαστέρος ὄγκος ἔχει με πεπαινομένου τοκετοῖο.
<nonn. d. 24.211> εἰ δὲ τέκω ποτὲ παῖδα καὶ αἰτίζῃ γενετῆρα,
<nonn. d. 24.212> υἱέι παππάζοντι πόθεν δείξαιμι τοκῆα;”
<nonn. d. 24.213> εἶπε τὸν οὐκ ἀίοντα κινυρομένη παρακοίτην.
<nonn. d. 24.214> ἄλλη δ' ἐστενάχιζεν ἀνυμφεύτους ὑμεναίους
<nonn. d. 24.215> ὀλλυμένου μνηστῆρος, ὃν οὐκ ἴδεν εὔγαμος ὥρη
<nonn. d. 24.216> στέμματι νυμφιδίῳ πεπυκασμένον, οὐδ' ἐνὶ παστῷ
<nonn. d. 24.217> ἡδυμελὴς ἤεισε βιοσσόος αὐλὸς ̓Ερώτων.
<nonn. d. 24.218> τοῖσι μὲν ἀχνυμένοισιν ἔην γόος. ἀμφὶ δὲ λόχμας
<nonn. d. 24.219> Βάκχος ἑοῖς Σατύροισι καὶ ̓Ινδοφόνοισι μαχηταῖς
<nonn. d. 24.220> εἰλαπίνην ἔστησεν: ἐδαιτρεύοντο δὲ ταῦροι,
<nonn. d. 24.221> καὶ δαμάλαι στοιχηδὸν ἐμιστύλλοντο μαχαίρῃ
<nonn. d. 24.222> θεινόμεναι πελέκεσσιν, ̓Ερυθραίης δ' ἀπὸ ποίμνης
<nonn. d. 24.223> πυκνὰ δορικτήτων ἱερεύετο πώεα μήλων.
<nonn. d. 24.224> ἑζόμενοι δ' ἀγεληδὸν ἐπ' εὐκύκλοιο τραπέζης
<nonn. d. 24.225> Σειληνοὶ Σάτυροί τε σὺν εὐθύρσῳ Διονύσῳ
<nonn. d. 24.226> χερσὶ πολυσπερέεσσι μιῆς ἔψαυσαν ἐδωδῆς:
<nonn. d. 24.227> πίνετο δ' ἄσπετος οἶνος ἀμοιβαδίς: οἰνοχόοι δὲ
<nonn. d. 24.228> εὐόδμους ἐκένωσαν ἀπείρονας ἀμφιφορῆας,
<nonn. d. 24.229> νεκταρέης ἀρύοντες ἀμεμφέα βότρυν ὀπώρης.
<nonn. d. 24.230> τοῖσι δὲ τερπομένοισι παρὰ κρητῆρα λιγαίνων
<nonn. d. 24.231> Λέσβιος αὐτοδίδακτος ἀνέπλεκε Λεῦκος ἀοιδήν,
<nonn. d. 24.232> πῶς πρότεροι Τιτῆνες ἐθωρήχθησαν ̓Ολύμπῳ:
<nonn. d. 24.233> καὶ Διὸς ὑψιμέδοντος ἀληθέα μέλπετο νίκην,
<nonn. d. 24.234> πῶς Κρόνον εὐρυγένειον ὑποκλάζοντα κεραυνῷ
<nonn. d. 24.235> Ταρταρίῳ ζοφόεντι κατεσφρηγίσσατο κόλπῳ,
<nonn. d. 24.236> χείματος ὑδρηλοῖσι μάτην κεκορυθμένον ὅπλοις.
<nonn. d. 24.237> Κυπριάδος δὲ Λάπηθος ἀτευχέος ἀστὸς ἀρούρης
<nonn. d. 24.238> ἔμφρονι φορμικτῆρι παρέζετο, καί οἱ ἐδωδῆς
<nonn. d. 24.239> πίονα μοῖραν ὄρεξε, καὶ ᾔτεε κεῖνον ἀείδειν
<nonn. d. 24.240> τερπνὸν ἀσιγήτοισι μεμηλότα μῦθον ̓Αθήναις,
<nonn. d. 24.241> ἱστοπόνον Κυθέρειαν ἐριδμαίνουσαν ̓Αθήνῃ.
<nonn. d. 24.242> αὐτὰρ ὁ φορμίζων ἀνεβάλλετο Κύπριν ἀείδειν,
<nonn. d. 24.243> ὥς ποτε κέντρον ἔχουσα φιληλακάτοιο μερίμνης
<nonn. d. 24.244> χερσὶν ἀπειρήτοισι μετήιεν ἱστὸν ̓Αθήνης,
<nonn. d. 24.245> κερκίδα κουφίζουσα καὶ οὐκέτι κεστὸν ̓Ερώτων.
<nonn. d. 24.246> καὶ Παφίης τετάνυστο παχὺς μίτος, οἷά τε μακρὴ
<nonn. d. 24.247> οἰσυΐνη μήρινθος ἐύστροφος, ἥν τινι τέχνῃ
<nonn. d. 24.248> ὁλκοῖς μηκεδανοῖσι γέρων ἐρράψατο τέκτων,
<nonn. d. 24.249> φράξας ἀρτιτέλεστα σεσηρότα δούρατα νηῶν:
<nonn. d. 24.250> ἡ δὲ πανημερίη καὶ παννυχίη πέλας ἱστοῦ
<nonn. d. 24.251> Παλλάδος ἔργον ἔτευχε παλίλλυτον, ἀλλοτρίῳ δὲ
<nonn. d. 24.252> ἀτρίπτους ἕο χεῖρας ἀήθεϊ τείρετο μόχθῳ:
<nonn. d. 24.253> καὶ κτενὶ πουλυόδοντι διαξύουσα χιτῶνα
<nonn. d. 24.254> καὶ λίθον ὀρχηστῆρα περικρεμάσασα μεσάκμῳ
<nonn. d. 24.255> κερκίδι πέπλον ὕφαινε, καὶ ἔπλετο Κύπρις ̓Αθήνη:
<nonn. d. 24.256> καὶ πόνος ᾖν ἀγέλαστος: ὑφαινομένοιο δὲ πέπλου
<nonn. d. 24.257> εὐρυτενὴς ὠγκοῦτο πέλωρ μίτος: αὐτόματοι δὲ
<nonn. d. 24.258> στήμονες ἐρρήγνυντο παχυνομένοιο χιτῶνος:
<nonn. d. 24.259> εἶχε δὲ διχθαδίοισι πόνοις ἐπιμάρτυρα τέχνης
<nonn. d. 24.260> ἠέλιον καὶ λύχνον ἀναγκαίην τε Σελήνην.
<nonn. d. 24.261> οὐ χορὸν ὠρχήσαντο χορίτιδες ̓Ορχομενοῖο
<nonn. d. 24.262> ἀμφίπολοι Πασιθέη κλωστῆρα, καὶ εἰροκόμος πέλε Πειθώ,
<nonn. d. 24.263> Πασιθέη κλωστῆρα, καὶ εἰροκόμος πέλε Πειθώ,
<nonn. d. 24.264> καὶ μίτον ̓Αγλαϊη καὶ νήματα δῶκεν ἀνάσσῃ.
<nonn. d. 24.265> καὶ μερόπων ἀλάλητο γάμων βίος: ἁρμονίην δὲ
<nonn. d. 24.266> ἔστενεν ἀχρήιστον ἀνυμφεύτων ὑμεναίων
<nonn. d. 24.267> ἡνίοχος βιότοιο γέρων δεδονημένος Αἰών:
<nonn. d. 24.268> καὶ φλογερὴν ἀγέραστος ̓́Ερως ἀνελύσατο νευρήν,
<nonn. d. 24.269> παπταίνων ἀλόχευτον ἀνήροτον αὔλακα κόσμου.
<nonn. d. 24.270> οὐ τότε φορμίγγων ἐρόεις κτύπος, οὐ τότε σύριγξ,
<nonn. d. 24.271> οὐ λιγὺς αὐλὸς ἔμελπεν “̔Υμὴν ̔Υμέναιε” λιγαίνων:
<nonn. d. 24.272> ἀλλὰ βίου μινύθοντος ἱμασσομένης τε γενέθλης
<nonn. d. 24.273> συζυγίης ἀλύτοιο μετωχλίσθησαν ὀχῆες.
<nonn. d. 24.274> καὶ Παφίην φιλόμοχθον ἴδεν ταλαεργὸς ̓Αθήνη,
<nonn. d. 24.275> καὶ χόλον εἶχε γέλωτι μεμιγμένον, ὡς ἴδε μακρὴν
<nonn. d. 24.276> τρηχαλέην μήρινθον ἀπειροπόνου Κυθερείης:
<nonn. d. 24.277> ἀθανάτοις δ' ἤγγειλε: βαρυζήλῳ δὲ μενοινῇ
<nonn. d. 24.278> ἔννεπε, μεμφομένη καὶ Κύπριδι καὶ γενετῆρι:
<nonn. d. 24.279> “σὴ δόσις ἀλλοπρόσαλλος ἀμείβεται, οὐράνιε Ζεῦ:
<nonn. d. 24.280> οὐκέτι Μοιράων μεθέπω δόσιν: ἱστοπόνος γὰρ
<nonn. d. 24.281> κλῆρον ἐμὸν σύλησε τεὴ θυγάτηρ ̓Αφροδίτη.
<nonn. d. 24.282> κλῆρον ̓Αθηναίς οὐχ ἥρπασε δεσπότις ̔́Ηρη,
<nonn. d. 24.283> γνωτὴ καὶ παράκοιτις ἐμοῦ Διός, ἀλλὰ χαλέπτει
<nonn. d. 24.284> ἐκ γενετῆς σακέεσσι κορυσσομένην ̓Αγελείην
<nonn. d. 24.285> ἡ ταμίη θαλάμων, ἁπαλὴ θεός. ὑμετέρου δὲ
<nonn. d. 24.286> ἀπτόλεμος Κυθέρεια πότε προμάχιζεν ̓Ολύμπου,
<nonn. d. 24.287> ἠὲ τίνας Τιτῆνας ἀπώλεσε θήλει κεστῷ,
<nonn. d. 24.288> ὅττι μετὰ πτολέμους με βιάζεται; ἀλλὰ καὶ αὐτὴ
<nonn. d. 24.289> εἰπέ μοι, ἰοχέαιρα, τεῆς πότε μεσσόθεν ὕλης
<nonn. d. 24.290> εἶδες ὀιστεύουσαν ἥ ἀγρώσσουσαν ̓Αθήνην;
<nonn. d. 24.291> τίς καλέει γλαυκῶπιν, ὅτ' ὠδίνουσι γυναῖκες;”
<nonn. d. 24.292> ὣς φαμένης ἀγέροντο θεοὶ ναετῆρες ̓Ολύμπου,
<nonn. d. 24.293> ἱστὸν ἰδεῖν ἐθέλοντες ἐποιχομένην ̓Αφροδίτην.
<nonn. d. 24.294> καὶ καμάτους ὁρόωντες ἀπειρομόθου Κυθερείης
<nonn. d. 24.295> θαμβαλέοι νόθον ἔργον ἐκυκλώσαντο θεαίνης:
<nonn. d. 24.296> καὶ γελόων ἀγόρευε πάλιν φιλοκέρτομος ̔Ερμῆς:
<nonn. d. 24.297> “ἱστὸν ἔχεις, Κυθέρεια: τεὸν λίπε κεστὸν ̓Αθήνῃ.
<nonn. d. 24.298> εἰ μίτον ἀμφαφάᾳς εἰ κερκίδα χερσὶ τιταίνεις,
<nonn. d. 24.299> καὶ δόρυ θοῦρον ἄειρε καὶ αἰγίδα Τριτογενείης.
<nonn. d. 24.300> οἶδα, πόθεν, Κυθέρεια, πολύκροτον ἱστὸν ὑφαίνεις,
<nonn. d. 24.301> σὸς δόλος οὔ με λέληθε: τεὸς τάχα νυμφίος ̓́Αρης
<nonn. d. 24.302> εἰς γάμον ἱμερόεντας ἀπαιτίζει σε χιτῶνας.
<nonn. d. 24.303> ̓́Αρεῖ πέπλον ὕφαινε: νεοκλώστῳ δ' ἐνὶ πέπλῳ
<nonn. d. 24.304> ἀσπίδα μή ποίκιλλε: τί γὰρ σακέων ̓Αφροδίτῃ;
<nonn. d. 24.305> τεῦχε τεῆς Φαέθοντα φεραυγέα μάρτυρον εὐνῆς,
<nonn. d. 24.306> φώριον ἀγγέλλοντα τεῶν συλήτορα λέκτρων:
<nonn. d. 24.307> ἢν ἐθέλῃς, ποίκιλλε καὶ ἀρχαίους σέο δεσμούς,
<nonn. d. 24.308> καὶ θεὸν ἀσκήσειε νόθον πόσιν αἰδομένη χείρ:
<nonn. d. 24.309> καὶ σὺ τεὸν μετὰ τόξον, ̓́Ερως, ἄτρακτον ἑλίσσων
<nonn. d. 24.310> μητέρι νήματα τεῦχε φιληλακάτῳ Κυθερείῃ,
<nonn. d. 24.311> ὄφρα μετὰ πτερόεντα καὶ ἱστοπόνον σε καλέσσω,
<nonn. d. 24.312> καὶ μετὰ νεῦρα βόεια θεὸν πυρόεντα νοήσω
<nonn. d. 24.313> πηνίον ἐξέλκοντα παρὲκ μίτον ἀντὶ βελέμνων.
<nonn. d. 24.314> χρυσῷ τεῦξον ̓́Αρηα μετὰ χρυσῆς ̓Αφροδίτης
<nonn. d. 24.315> κερκίδα χειρὶ φέροντα καὶ οὐ πάλλοντα βοείην,
<nonn. d. 24.316> δίπλακα ποικίλλοντα σὺν ἐργοπόνῳ Κυθερείῃ.
<nonn. d. 24.317> ἀλλά, θεὰ Κυθέρεια, φιληλακάτων ἀπὸ χειρῶν
<nonn. d. 24.318> ῥῖπτε μίτους ἀνέμοισι καὶ ἄμφεπε κεστὸν ἱμάντα,
<nonn. d. 24.319> συζυγίης δ' ἀλέγιζε τὸ δεύτερον: ἀρχέγονος γὰρ
<nonn. d. 24.320> πλάζεται εἰσέτι κόσμος, ἕως ἔτι πέπλον ὑφαίνεις.”
<nonn. d. 24.321> ὣς φαμένου μείδησαν, ὅσοι ναετῆρες ̓Ολύμπου.
<nonn. d. 24.322> καὶ μίτον ἡμιτέλεστον ἀπορρίψασα χιτῶνος
<nonn. d. 24.323> αἰδομένη γλαυκῶπιν ἑῆς ἐπεβήσατο Κύπρου
<nonn. d. 24.324> ἀνδρομέης Κυθέρεια τιθηνήτειρα γενέθλης:
<nonn. d. 24.325> καὶ βίον αἰολόμορφον ̓́Ερως πάλιν ἥρμοσε κεστῷ
<nonn. d. 24.326> σπείρων εὐαρότοιο λεχώιον ἄντυγα κόσμου.
<nonn. d. 24.327> τοίην ἱμερόφωνον ἀνέπλεκε Λεῦκος ἀοιδὴν
<nonn. d. 24.328> ἠλακάτης ἀδίδακτον ἀνυμνείων ̓Αφροδίτην,
<nonn. d. 24.329> ἐργοπόνῳ μέγα νεῖκος ἀναστήσασαν ̓Αθήνῃ.
<nonn. d. 25.1> Μοῦσα, πάλιν πολέμιζε σοφὸν μόθον ἔμφρονι θύρσῳ:
<nonn. d. 25.2> οὔ πω γὰρ γόνυ δοῦλον ὑποκλίνων Διονύσῳ
<nonn. d. 25.3> φύλοπιν ἑπταέτηρον ̔Εώιος εὔνασεν ̓́Αρης:
<nonn. d. 25.4> ἀλλὰ δρακοντείοιο τεθηπότες ἄκρα γενείου
<nonn. d. 25.5> ̓Ινδῴης πλατάνοιο πάλιν κλάζουσι νεοσσοί,
<nonn. d. 25.6> Βακχείου πολέμοιο προμάντιες. οὐ μὲν ἀείσω
<nonn. d. 25.7> πρώτους ἓξ λυκάβαντας, ὅτε στρατὸς ἔνδοθι πύργων
<nonn. d. 25.8> ̓Ινδὸς ἔην: τελέσας δὲ τύπον μιμηλὸν ̔Ομήρου
<nonn. d. 25.9> ὕστατον ὑμνήσω πολέμων ἔτος, ἑβδομάτης δὲ
<nonn. d. 25.10> ὑσμίνην ἰσάριθμον ἐμῆς στρουθοῖο χαράξω:
<nonn. d. 25.11> Θήβῃ δ' ἑπταπύλῳ κεράσω μέλος, ὅττι καὶ αὐτὴ
<nonn. d. 25.12> ἀμφ' ἐμὲ βακχευθεῖσα περιτρέχει, οἷα δὲ νύμφη
<nonn. d. 25.13> μαζὸν ἑὸν γύμνωσε κατηφέος ὑψόθι πέπλου,
<nonn. d. 25.14> μνησαμένη Πενθῆος: ἐποτρύνων δέ με μέλπειν
<nonn. d. 25.15> πενθαλέην ἕο χεῖρα γέρων ὤρεξε Κιθαιρὼν
<nonn. d. 25.16> αἰδόμενος, μὴ λέκτρον ἀθέσμιον ἠὲ βοήσω
<nonn. d. 25.17> πατροφόνον πόσιν υἷα παρευνάζοντα τεκούσῃ.
<nonn. d. 25.18> ̓Αονίης ἀίω κιθάρης κτύπον: εἴπατε, Μοῦσαι,
<nonn. d. 25.19> τίς πάλιν ̓Αμφίων λίθον ἄπνοον εἰς δρόμον ἕλκει;
<nonn. d. 25.20> οἶδα, πόθεν κτύπος οὗτος: ἀειδομένῃ τάχα Θήβῃ
<nonn. d. 25.21> Πινδαρέης φόρμιγγος ἐπέκτυπε Δώριος ἠχώ.
<nonn. d. 25.22> ἀλλὰ πάλιν κτείνωμεν ̓Ερυθραίων γένος ̓Ινδῶν:
<nonn. d. 25.23> οὔ ποτε γὰρ μόθον ἄλλον ὁμοίιον ἔδρακεν αἰὼν
<nonn. d. 25.24> ̓Ηῴου πρὸ μόθοιο, καὶ οὐ μετὰ φύλοπιν ̓Ινδῶν
<nonn. d. 25.25> ἄλλην ὀψιτέλεστον ἰσόρροπον εἶδεν ̓Ενυώ,
<nonn. d. 25.26> οὐδὲ τόσος στρατὸς ἦλθεν ἐς ̓́Ιλιον, οὐ στόλος ἀνδρῶν
<nonn. d. 25.27> τηλίκος, ἀλλὰ νέοισι καὶ ἀρχεγόνοισιν ἐρίζων
<nonn. d. 25.28> εὐκαμάτους ἱδρῶτας ἀναστήσω Διονύσου,
<nonn. d. 25.29> κρίνων ἠνορέην τεκέων Διός, ὄφρα νοήσω,
<nonn. d. 25.30> τίς κάμε τοῖον ἀγῶνα, τίς εἵκελος ἔπλετο βάκχου.
<nonn. d. 25.31> Περσεὺς μὲν ταχύγουνος, ἐύπτερον ἴχνος ἐλίσσων,
<nonn. d. 25.32> ἀγχινεφῆ δρόμον εἶχεν ἐν ἠέρι πεζός ὁδίτης,
<nonn. d. 25.33> εἰ ἐτεὸν πεπότητο. τί δὲ πλέον, εἰ σφυρὰ πάλλων
<nonn. d. 25.34> ξείνην εἰρεσίην ἀνεμώδεϊ νήχετο ταρσῷ,
<nonn. d. 25.35> ὅττι βαθυνομένης παλάμης ληίστορι καρτῷ
<nonn. d. 25.36> Φορκίδος ἀγρύπνοιο λαβὼν ὀφθαλμὸν ἀλήτην,
<nonn. d. 25.37> ἄψοφον ἀκροπόρων πεφυλαγμένος ἄλμα πεδίλων,
<nonn. d. 25.38> ὄγμον ἐχιδνήεντα μιῆς ἤμησε Μεδούσης,
<nonn. d. 25.39> ἦς ἔτι κυμαίνουσα γοναῖς ἐθλίβετο γαστὴρ
<nonn. d. 25.40> Πήγασον ὠδίνουσα, καὶ ἔγκυον αὐχένα νύμφης
<nonn. d. 25.41> Γοργόνος Εἰλείθυια μογοστόκος ἔθρισεν ἅρπη,
<nonn. d. 25.42> αὐχένος ἱπποτόκοιο θαλύσιον; ἀπτολέμου δὲ
<nonn. d. 25.43> Περσεὺς ὠκυπέδιλος ἐκούφισε σύμβολα νίκης
<nonn. d. 25.44> ἄπνοα, Γοργείης ὀφιώδεα λήια χαίτης,
<nonn. d. 25.45> αἱμαλέῃ ῥαθάμιγγι κατάρρυτα λείψανα κόρσης,
<nonn. d. 25.46> ἡμιτελές σύριγμα νεοτμήτων ἀπὸ λαιμῶν
<nonn. d. 25.47> λεπτὸν ὑποτρίζοντα: καὶ οὐ στίχεν ἄρσενι χάρμῃ,
<nonn. d. 25.48> οὐ τότε χερσαίης ἐνοπῆς κτύπος, οὐδ' ἐνὶ πόντῳ
<nonn. d. 25.49> Περσέι μαρναμένῳ πολεμήια λαίφεα νηῶν
<nonn. d. 25.50> ἐγρεμόθοις ἀνέμοισιν ̓́Αρης κολπώσατο ναύτης,
<nonn. d. 25.51> οὐ φονίῃ ῥαθάμιγγι Λίβυς φοινίσσετο Νηρεύς,
<nonn. d. 25.52> οὐ νέκυν αὐτοκύλιστον ἐδέξατο λοίγιον ὕδωρ:
<nonn. d. 25.53> ἀλλὰ δρακοντείης τρομέων συριγμὸν ἐθείρης
<nonn. d. 25.54> Σθεννοῦς μαινομένης πτερόεις ἐλελίζετο Περσεύς,
<nonn. d. 25.55> καὶ κυνέην ̓Αίδαο φέρων καὶ Παλλάδος ἅρπην,
<nonn. d. 25.56> καὶ πτερὸν ̔Ερμάωνος ἔχων καὶ Ζῆνα τοκῆα,
<nonn. d. 25.57> ὠκυτέρῳ φύξηλις ἀνῃώρητο πεδίλῳ,
<nonn. d. 25.58> Εὐρυάλης μύκημα καὶ οὐ σάλπιγγος ἀκούων,
<nonn. d. 25.59> συλήσας Λιβύης ὀλίγον σπέος: οὐ στρατὸν ἀνδρῶν
<nonn. d. 25.60> ἔκτανεν, οὐ φλογόεντι πόλιν τεφρώσατο δαλῷ.
<nonn. d. 25.61> ἀλλ' οὐ τοῖος ἔην Βρομίου μόθος: οὐ ποσὶν ἕρπων
<nonn. d. 25.62> Βάκχος ἐθωρήχθη δολόεις πρόμος, οὐδὲ λοχήσας
<nonn. d. 25.63> φρουρὸν ἀκοιμήτοιο μετήλυδα κύκλον ὀπωπῆς
<nonn. d. 25.64> Φορκίδος ἀλλοπρόσαλλον ἀμειβομένης πτερὸν ̔́Υπνου
<nonn. d. 25.65> ἤνυσε θῆλυν ἄεθλον ἀθωρήκτοιο Μεδούσης:
<nonn. d. 25.66> ἀλλὰ διατμήγων δηίων στίχα δίζυγι νίκῃ
<nonn. d. 25.67> χερσαίου πολέμοιο καὶ ὑγροπόροιο κυδοιμοῦ
<nonn. d. 25.68> λύθρῳ γαῖαν ἔδευσε, καὶ αἵματι κῦμα κεράσσας
<nonn. d. 25.69> Νηρεΐδας φοίνιξεν ἐρευθιόωντι ῥεέθρῳ,
<nonn. d. 25.70> κτείνων βάρβαρα φῦλα: πολὺς δ' ἐπὶ μητέρι Γαίῃ
<nonn. d. 25.71> ὑψιλόφων ἀκάρηνος ἐτυμβεύθη στάχυς ̓Ινδῶν,
<nonn. d. 25.72> πολλοὶ δ' ἐν πελάγεσσιν ὀλωλότες ὀξέι θύρσῳ
<nonn. d. 25.73> αὐτόματοι πλωτῆρες ἐπορθμεύοντο θαλάσσῃ,
<nonn. d. 25.74> ̓Ινδῶν νεκρὸς ὅμιλος. ἀνικήτῳ δὲ Λυαίῳ
<nonn. d. 25.75> ὕδασιν αἰχμάζοντος ἐγερσιμόθου ποταμοῖο
<nonn. d. 25.76> ̓́Αρεα κυματόεντα παρέρχομαι, ὁππότε πεύκη
<nonn. d. 25.77> Βακχιὰς αἰθαλόεσσα κατέφλεγε βάρβαρον ὕδωρ
<nonn. d. 25.78> μυδαλέῳ σπινθῆρι, καὶ ἔζεε κύματι θερμῷ
<nonn. d. 25.79> καπνὸν ἀναβλύζων ποταμήιον ὑγρὸς ̔Υδάσπης.
<nonn. d. 25.80> ἀλλ' ἐρέεις, ὅτι “κῆτος ἁλίτροφον ἔκτανε Περσεύς:
<nonn. d. 25.81> ὄμματι Γοργείῳ πετρώσατο θῆρα θαλάσσης.”
<nonn. d. 25.82> τί πλέον, εἰ φονίης δεδοκημένος ὄμμα Μεδούσης
<nonn. d. 25.83> ἀνδρομέων μελέων ἑτερότροπον εἶδος ἀμείψας
<nonn. d. 25.84> εἰς λίθον αὐτοτέλεστον ἐμορφώθη Πολυδέκτης;
<nonn. d. 25.85> Βάκχου δ' ̓Ινδοφόνου βριαρὸς πόνος οὐ μία Γοργώ,
<nonn. d. 25.86> οὐ λίθος ἠερόφοιτος ἁλίκτυπος ἢ Πολυδέκτης:
<nonn. d. 25.87> ἀλλὰ δρακοντοκόμων καλάμην ἤμησε Γιγάντων
<nonn. d. 25.88> Βάκχος ἀριστεύων ὀλίγῳ ῥηξήνορι θύρσῳ,
<nonn. d. 25.89> ὁππότε Πορφυρίωνι μαχήμονα κισσὸν ἰάλλων
<nonn. d. 25.90> ̓Εγκέλαδον στυφέλιξε καὶ ἤλασεν ̓Αλκυονῆα
<nonn. d. 25.91> αἰχμάζων πετάλοισιν: ὀιστεύοντο δὲ θύρσοι
<nonn. d. 25.92> γηγενέων ὀλετῆρες, ἀοσσητῆρες ̓Ολύμπου,
<nonn. d. 25.93> χερσὶ διηκοσίῃσιν ἕλιξ ὅτε λαὸς ̓Αρούρης
<nonn. d. 25.94> θλίβων ἀστερόεσσαν ἴτυν πολυδειράδι κόρσῃ
<nonn. d. 25.95> λεπταλέῳ γόνυ κάμψεν ἀκοντιστῆρι κορύμβῳ,
<nonn. d. 25.96> ἔγχεϊ κισσήεντι, καὶ οὐ πυρόεντι κεραυνῷ
<nonn. d. 25.97> τηλίκος ἐσμὸς ἔπιπτεν, ὅσος ῥηξήνορι θύρσῳ.
<nonn. d. 25.98> ἀλλά φίλοι, κρίνωμεν: ἐν ἀντολίῃ μὲν ἀρούρῃ
<nonn. d. 25.99> ̓Ινδοφόνους ἱδρῶτας ὀπιπεύων Διονύσου
<nonn. d. 25.100> ἠέλιος θάμβησεν, ὑπὲρ δυτικοῖο δὲ κόλπου
<nonn. d. 25.101> Εσπερίη Περσῆα τανύπτερον εἶδε Σελήνη,
<nonn. d. 25.102> βαιὸν ἀεθλεύσαντα πόνον γαμψώνυχι χαλκῷ:
<nonn. d. 25.103> καὶ Φαέθων ὅσον εὖχος ὑπέρτερον ἔλλαχε Μήνης,
<nonn. d. 25.104> τόσσον ἐγὼ Περσῆος ἀρείονα Βάκχον ἐνίψω.
<nonn. d. 25.105> ̓́Ιναχος ἀμφοτέρων πέλε μάρτυρος, ὁππότε κισσῷ
<nonn. d. 25.106> καὶ φονίῳ νάρθηκι Μυκηνίδες ἤρισαν αἰχμαὶ
<nonn. d. 25.107> χαλκοβαρεῖς, Σατύρων δὲ φιλεύιον ̓́Αρεα φεύγων
<nonn. d. 25.108> θυρσοφόρῳ Βρομίῳ δρεπανηφόρος εἴκαθε Περσεύς,
<nonn. d. 25.109> καὶ δόρυ θοῦρον ἔπεμπε μαχήμονος ἀντὶ Λυαίου
<nonn. d. 25.110> οὐτιδανὴν ἀσίδηρον ἀκοντίζων ̓Αριάδνην:
<nonn. d. 25.111> οὐκ ἄγαμαι Περσῆα μίαν κτείναντα γυναῖκα,
<nonn. d. 25.112> εἵμασι νυμφιδίοισιν ἔτι πνείουσαν ̓Ερώτων.
<nonn. d. 25.113> εἰ δὲ Διὸς χρυσέων μεγαλίζεται εἵνεκα λέκτρων,
<nonn. d. 25.114> οὐ Δανάην ἐκόμισσεν ἐς οὐρανὸν ὑέτιος Ζεύς,
<nonn. d. 25.115> κυδαίνων γονίμης φιλοπάρθενον ὄμβρον ἐέρσης
<nonn. d. 25.116> βαιῆς κλεψιγάμου: Σεμέλη δ' ἐπέβαινεν ̓Ολύμπου
<nonn. d. 25.117> σὺν Διί, σὺν μακάρεσσι μιῆς ψαύουσα τραπέζης,
<nonn. d. 25.118> υἱέι βοτρυόεντι παρεζομένη Διονύσῳ:
<nonn. d. 25.119> οὐ Δανάη λάχεν οἶκον ̓Ολύμπιον, ὑγροπόρου δὲ
<nonn. d. 25.120> λάρνακος ἔνδον ἐοῦσα Διὸς ναυτίλλετο νύμφη,
<nonn. d. 25.121> μεμφομένη ζυγίων ἀπατήλιον ὄμβρον ̓Ερώτων,
<nonn. d. 25.122> ἄστατον ὄλβον ἔχοντα μινυνθαδίου νιφετοῖο.
<nonn. d. 25.123> οἶδα μέν ̓Ανδρομέδην, ὅτι φαίνεται ἐντὸς ̓Ολύμπου,
<nonn. d. 25.124> ἀλλὰ πάλιν μογέει καί ἐν αἰθέρι: καί τάχα δειλὴ
<nonn. d. 25.125> πολλάκι τοῖον ἔλεξεν ἔπος νεμεσήμονι φωνῇ:
<nonn. d. 25.126> “τί πλέον, εἵ με κόμισσας ἐς αἰθέρα, νυμφίε Περσεῦ;
<nonn. d. 25.127> καλὸν ἐμοὶ πόρες ἕδνον ̓Ολύμπιον: ἀστερόεν γὰρ
<nonn. d. 25.128> κῆτος ἔτι κλονέει με καὶ ἐνθάδε, καὶ νέον ἄλλον
<nonn. d. 25.129> ἀντίτυπον προτέροιο μετά χθόνα καὶ φόβον ἅλμης
<nonn. d. 25.130> εἰσέτι δεσμὸν ἔχω καὶ ὲν ἄστρασιν: οὐ σέθεν ἅρπη
<nonn. d. 25.131> οὐρανίη με σάωσε: μάτην δέ μοι ἐντὸς ̓Ολύμπου
<nonn. d. 25.132> μείλιχον ἀστραίης ἀμαρύσσεται ὄμμα Μεδούσης:
<nonn. d. 25.133> κῆτος ἔτι κλονέει με, καὶ οὐ πτερὰ κοῦφα τιταίνεις.
<nonn. d. 25.134> μήτηρ ἀχνυμένη με βιάζεται, ὅττι καὶ αὐτὴ
<nonn. d. 25.135> δειλὴ Κασσιέπεια δι' αἰθέρος εἰς ἄλα δύνει
<nonn. d. 25.136> Νηρεΐδας τρομέουσα, καὶ ὀλβίζει δρόμον ̓́Αρκτου
<nonn. d. 25.137> ἄβροχον ̓Ωκεανοῖο καὶ οὐ ψαύοντα θαλάσσης:
<nonn. d. 25.138> καὶ φόβον ̓Ανδρομέδης ὁρόων καὶ Κῆτος ̓Ολύμπου
<nonn. d. 25.139> γηραλέος μετὰ γαῖαν ὀδύρεται ἐνθάδε Κηφεύς.”
<nonn. d. 25.140> τοῖον ἔπος βαρύδεσμος ἀνίαχε πολλάκι νύμφη,
<nonn. d. 25.141> Περσέα κικλήσκουσα, καὶ οὐ χραίσμησεν ἀκοίτης.
<nonn. d. 25.142> εἰ δέ καὶ ̓Ανδρομέδης ἐπαγάλλεται ἄστρασι Περσεύς.
<nonn. d. 25.143> δόχμιον ὄμμα τίταινε δι' αἰθέρος, ἧχι φαείνει
<nonn. d. 25.144> αἰγλήεις ̓Οφιοῦχος ̓́Οφιν δινωτὸν ἀείρων,
<nonn. d. 25.145> καὶ Στέφανον περίκυκλον ἐσαθρήσεις ̓Αριάδνης
<nonn. d. 25.146> σύνδρομον ̓Ηελίοιο, συναντέλλοντα Σελήνῃ,
<nonn. d. 25.147> ἵμερον ἀγγέλλοντα φιλοστεφάνου Διονύσου.
<nonn. d. 25.148> οἶδα μόθου Μίνωος, ὃν ὤπασε θῆλυς ̓Ενυὼ
<nonn. d. 25.149> κεστὸν ἐλαφρίζουσα καὶ οὐ τελαμῶνα βοείης,
<nonn. d. 25.150> ὁππότε Κύπρις ἕην κορυθαιόλος, ὁππότε Πειθὼ
<nonn. d. 25.151> χάλκεον ἔγχος ἔπαλλε καὶ ἔπλετο Παλλὰς ̓Αθήνη,
<nonn. d. 25.152> μαρναμένῳ Μίνωι συνέμπορος, ἐν δὲ κυδοιμοῖς
<nonn. d. 25.153> ἀπτολέμων τόξευε γαμοστόλος ἑσμὸς ̓Ερώτων,
<nonn. d. 25.154> καὶ Πόθος ἱμερόεις πτολιπόρθιος, ἡνίκα λαῷ
<nonn. d. 25.155> Νισαίῳ Μεγαρῆι Κυδωνιὰς ἔβρεμε σάλπιγξ,
<nonn. d. 25.156> εὖτε Φόβον καὶ Δεῖμον ἰδὼν συνάεθλον ̓Ερώτων
<nonn. d. 25.157> ἴχνεσιν αἰδομένοισιν ἐχάζετο χάλκεος ̓́Αρης,
<nonn. d. 25.158> ἀσπίδα κουφίζουσαν ὀπιπεύων ̓Αφροδίτην
<nonn. d. 25.159> καὶ Πόθον αἰχμάζοντα, καὶ εὐθώρηκι μαχητῇ
<nonn. d. 25.160> ἁβροχίτων ἐτέλεσσεν ̓́Ερως καλλίτριχα νίκην:
<nonn. d. 25.161> Σκύλλα γὰρ ὑπνώοντος ἀκερσικόμοιο τοκῆος
<nonn. d. 25.162> ἥλικα πορφυρέης ἀπεκείρατο βότρυν ἐθείρης,
<nonn. d. 25.163> καὶ πόλιν ἔπραθε πᾶσαν ἕνα τμητῆρι σιδήρῳ
<nonn. d. 25.164> βόστρυχον ἀμήσασα πολισσούχοιο καρήνου.
<nonn. d. 25.165> Μίνως μὲν πτολίπορθος ἑῷ ποτε κάλλεϊ γυμνῷ
<nonn. d. 25.166> ὑσμίνης τέλος εὗρε, καὶ νίκησε σιδήρῳ,
<nonn. d. 25.167> ἀλλὰ πόθῳ καὶ ἔρωτι: κορυσσομένου δὲ Λυαίου
<nonn. d. 25.168> οὐ Πόθος ἐπρήυνεν ἀκοντοφόρων μόθον ̓Ινδῶν,
<nonn. d. 25.169> οὐ Παφίη κεκόρυστο συναιχμάζουσα Λυαίῳ,
<nonn. d. 25.170> κάλλεϊ νικήσασα, μόθου τέλος οὐ μία κούρη
<nonn. d. 25.171> οἰστρομανὴς χραίσμησεν ἐρασσαμένη Διονύσου,
<nonn. d. 25.172> οὐ δόλος ἱμερόεις, οὐ βόστρυχα Δηριαδῆος,
<nonn. d. 25.173> ἀλλὰ πολυσπερέων πολέμων ἑτερότροπος ̓Ινδὸς
<nonn. d. 25.174> νίκης εὖχος ἔχων παλιναυξέος. εἰ δὲ γεραίρεις
<nonn. d. 25.175> ̓́Ιναχον ̔Ηρακλῆος, ὅλον πόνον αὐτὸς ἐλέγξω.
<nonn. d. 25.176> οἶδα μέν, ὅττι λέοντι βραχίονα λοξὸν ἑλίξας
<nonn. d. 25.177> εὐπαλάμῳ πήχυνε περίπλοκον αὐχένα δεσμῷ,
<nonn. d. 25.178> πότμον ἄγων ἀσίδηρον, ὅπῃ ζωαρκέι λαιμῷ
<nonn. d. 25.179> ἔμπνοος ἀσφαράγοιο μέσος πορθμεύεται ἀήρ:
<nonn. d. 25.180> οὐκ ἄγαμαι καὶ τοῦτο: παρ' εὐπετάλῳ ποτὲ λόχμῃ
<nonn. d. 25.181> χερσὶ λεοντοφόνοισιν ἀριστεύουσα Κυρήνη
<nonn. d. 25.182> παρθένος ἔργον ἔτευξεν ὁμοίιον, ὅττι καὶ αὐτὴ
<nonn. d. 25.183> ἄρσενα θῆρα δάμασσεν ἀκαμπέι θήλεϊ δεσμῷ:
<nonn. d. 25.184> ἀρτιθαλὴς δ' ἔτι κοῦρος ἐν οὔρεσι Βάκχος ἀθύρων
<nonn. d. 25.185> χειρὶ μιῇ λασίου δεδραγμένος ἀνθερεῶνος
<nonn. d. 25.186> φοίνιον εἷλκε λέοντα, καὶ ὤρεγε μητέρι ̔Ρείῃ
<nonn. d. 25.187> αὐχενίου πλοκάμοιο κεχηνότα θῆρα πιέζων:
<nonn. d. 25.188> εἷλκεν ἔτι ζώοντα, περισφίγξας δὲ λεπάδνῳ
<nonn. d. 25.189> θῆρα κυβερνητῆρι διεσφήκωσε χαλινῷ
<nonn. d. 25.190> ζεύξας δοῦλα γένεια, καὶ ἥμενος ὑψόθι, δίφρου
<nonn. d. 25.191> ἄγρια ταρβαλέων ἐπεμάστιε νῶτα λεόντων.
<nonn. d. 25.192> πορδαλίων δὲ γένεθλα καὶ ὠμοβόρων γένος ἄρκτων
<nonn. d. 25.193> νηπιάχοις παλάμῃσιν ἐδουλώθη Διονύσου.
<nonn. d. 25.194> οἶδα καὶ ̓Αρκάδα κάπρον ὀρίδρομον: ἀλλὰ Λυαίῳ
<nonn. d. 25.195> παίγνια κουρίζοντι σύες καὶ φῦλα λεόντων.
<nonn. d. 25.196> τί πλέον ̔Ηρακλέης θρασὺς ἥνυσεν, εἴ τινα πηγὴν
<nonn. d. 25.197> πολλὰ καμὼν ὀλίγην ὀφιώδεα λύσατο Λέρνην,
<nonn. d. 25.198> τέμνων αὐτοτέλεστα θαλύσια φωλάδος ὕδρης
<nonn. d. 25.199> φυταλίην πολύδειρον ἀνασταχύοντα δρακόντων;
<nonn. d. 25.200> αἴθε δὲ μοῦνος ἔπεφνε, καὶ οὐκ ἐκάλεσσε μογήσας
<nonn. d. 25.201> ἀρτιφύτων ̓Ιόλαον ἀλοιητῆρα καρήνων,
<nonn. d. 25.202> δαλὸν ἀερτάζοντα σελασφόρον, εἰσόκεν ἄμφω
<nonn. d. 25.203> θῆλυν ὄφιν πρήνιξαν, ἐγὼ δ' οὐκ οἶδα γεραίρειν
<nonn. d. 25.204> οὐτιδανῇ δύο φῶτας ἐριδμαίνοντας ἐχίδνῃ:
<nonn. d. 25.205> εἷς πόνος ἀμφοτέροισι μερίζετο: θυρσοφόρος δὲ
<nonn. d. 25.206> μοῦνος ἀποτμήξας ὀφιώδεας υἷας ̓Αρούρης
<nonn. d. 25.207> Εὔιος ἔχραε πᾶσι, Διὸς πρόμος, ὧν ὑπὲρ ὥμων
<nonn. d. 25.208> ἀμφιλαφεῖς ἑκάτερθεν ἀμοιβάδες ἔρρεον ὕδραι,
<nonn. d. 25.209> ὕδρης ̓Ιναχίης πολὺ μείζονες, ἀντὶ δὲ Λέρνης
<nonn. d. 25.210> ἀσταθέες σύριζον ἐν αἰθέρι γείτονες ἄστρων.
<nonn. d. 25.211> ἱλήκοις, ̓Ιόλαε: σὺ γὰρ δέμας ἔφλεγες ὕδρης,
<nonn. d. 25.212> καὶ μόνος ̔Ηρακλέης, μόνος ἥρπασεν οὕνομα νίκης.
<nonn. d. 25.213> οὐ Νεμέην ἐλάχειαν ἐμὸς πρόμος, οὕ τινα Λέρνην
<nonn. d. 25.214> Βάκχος ἀνεζώγρησε πολυσφαράγων ἀπὸ λαιμῶν,
<nonn. d. 25.215> θάμνον ἐχιδνήεντα ταμὼν παλιναυξέος ὕδρης,
<nonn. d. 25.216> ἀλλὰ Νότον καὶ ταρσὰ Βορήια καὶ πτερὸν Εὕρου
<nonn. d. 25.217> καὶ Ζέφυρον κήρυκα φέρων τετράζυγι νίκῃ
<nonn. d. 25.218> ὠκεανόν, χθόνα, πόντον ἑῶν ἔπλησεν ἀέθλων.
<nonn. d. 25.219> εἰ κλέος ἀνδρὶ φέρουσι δράκων, εἰ φωλάδες ὕδραι,
<nonn. d. 25.220> Βάκχου στέμματα ταῦτα λεχώια, ταῦτα Λυαίου
<nonn. d. 25.221> φρικτὰ δρακοντείων ὀφιώδεα δεσμὰ κομάων,
<nonn. d. 25.222> ἐξ ὅτε πατρὸς ἔλειπε τελεσσιγόνου πτύχα μηροῦ.
<nonn. d. 25.223> Σιγήσω κεμάδος χρύσεον κέρας, οὕ τι χαλέψω
<nonn. d. 25.224> τηλίκον ̔Ηρακλῆα μιῆς ἐλάφοιο φονῆα:
<nonn. d. 25.225> μὴ τρομερῆς ἐλάφου μιμνήσκεο: νεβροφόνῳ γὰρ
<nonn. d. 25.226> θυιάδι βαιὸν ἄθυρμα πέλει κεμαδοσσόος ἄγρη.
<nonn. d. 25.227> Κνώσσιον ̔Ηρακλῆος ἔα πόνον: οἰστρομανῆ γὰρ
<nonn. d. 25.228> οὐκ ἄγαμαί τινα ταῦρον, ὃν ἤλασεν, ὅττι τινάσσων
<nonn. d. 25.229> τοσσατίην κορύνην ὀλίγην ἔτμηξε κεραίην:
<nonn. d. 25.230> πολλάκι τοῦτο τέλεσσε γυνὴ μία, πολλάκι Βάκχη
<nonn. d. 25.231> ἄσπετον εὐκεράων ἀγέλην δαιτρεύσατο ταύρων,
<nonn. d. 25.232> οὐτιδανὴ θεράπαινα βοοκραίρου Διονύσου:
<nonn. d. 25.233> θηγαλέην δ' ἐπίκυρτον ἀνειρύσσασα κεραίην
<nonn. d. 25.234> πολλάκις, εἰ κεράεσσιν ἐμάρνατο μαινόμενος βοῦς,
<nonn. d. 25.235> εἰς γόνυ ταῦρον ἔκαμψεν, ἀκοντιστῆρα λεόντων.
<nonn. d. 25.236> κάλλιπε καὶ τριλόφοιο καρήατα Γηρυονῆος:
<nonn. d. 25.237> καὶ γὰρ ἐμὸς Διόνυσος ἑῷ ταμεσίχροϊ κισσῷ
<nonn. d. 25.238> ̓́Αλπον ἀπηλοίησε, θεημάχον υἱὸν ̓Αρούρης,
<nonn. d. 25.239> ̓́Αλπον ἐχιδναίοις ἑκατὸν κομόωντα καρήνοις,
<nonn. d. 25.240> ἠελίου ψαύοντα καὶ αὖ ἐρύοντα Σελήνην,
<nonn. d. 25.241> ἀστραίην πλοκάμοισι περιθλίβοντα χορείην.
<nonn. d. 25.242> ἆθλα μὲν ̔Ηρακλῆος, ὃν ἤροσεν ἀθάνατος Ζεὺς
<nonn. d. 25.243> ̓Αλκμήνης τρισέληνον ἔχων παιδοσπόρον εὐνήν,
<nonn. d. 25.244> οὐτιδανὸς πόνος ἦεν ὀρίτροφος: ἔργα δὲ Βάκχου
<nonn. d. 25.245> ἠὲ Γίγας πολύπηχυς ἢ ὑψιλόφων πρόμος ̓Ινδῶν,
<nonn. d. 25.246> οὐ κεμάς, οὐ βοέης ἀγέλης στίχες, οὐ λάσιος σῦς,
<nonn. d. 25.247> οὐδὲ κύων, ἣ ταῦρος, ἢ αὐτόπρεμνος ὀπώρη
<nonn. d. 25.248> χρυσοφαής, ἣ κόπρος, ἢ ἄστατος ὄρνις ἀλήτης
<nonn. d. 25.249> οὐτιδανὴν ἀσίδηρον ἔχων πτερόεσσαν ἀκωκήν,
<nonn. d. 25.250> ἢ γένυς ἱππείη ξεινοκτόνος, οὐ μία μίτρη
<nonn. d. 25.251> ̔Ιππολύτης ἐλάχεια: Διωνύσοιο δὲ νίκη
<nonn. d. 25.252> Δηριάδης ἀπέλεθρος ἢ εἰκοσίπηχυς ̓Ορόντης.
<nonn. d. 25.253> παμφαὲς υἱὲ Μέλητος, ̓Αχαιίδος ἄφθιτε κῆρυξ,
<nonn. d. 25.254> ἱλήκοι σέο βίβλος ὁμόχρονος ἠριγενείῃ:
<nonn. d. 25.255> Τρῳάδος ὑσμίνης οὐ μνήσομαι: οὐ γὰρ ἐίσκω
<nonn. d. 25.256> Αἰακίδῃ Διόνυσον ἢ ̔́Εκτορι Δηριαδῆα.
<nonn. d. 25.257> ὑμαήσειν μὲν ὄφελλε τόσον καὶ τοῖον ἀγῶνα
<nonn. d. 25.258> Μοῦσα τεὴ καὶ Βάκχον ἀκοντιστῆρα Γιγάντων,
<nonn. d. 25.259> ἄλλοις δ' ὑμνοπόλοισι πόνους ̓Αχιλῆος ἐᾶσαι,
<nonn. d. 25.260> εἰ μὴ τοῦτο Θέτις γέρας ἥρπασεν. ἀλλὰ λιγαίνειν
<nonn. d. 25.261> πνεῦσον ἐμοὶ τεὸν ἄσθμα θεόσσυτον: ὑμετέρης γὰρ
<nonn. d. 25.262> δεύομαι εὐεπίης, ὅτι τηλίκον ̓́Αρεα μέλπων
<nonn. d. 25.263> ̓Ινδοφόνους ἱδρῶτας ἀμαλδύνω Διονύσου.
<nonn. d. 25.264> ἀλλά, θεά, με κόμιζε τὸ δεύτερον εἰς μέσον ̓Ινδῶν,
<nonn. d. 25.265> ἔμπνοον ἔγχος ἔχοντα καὶ ἀσπίδα πατρὸς ̔Ομήρου,
<nonn. d. 25.266> μαρνάμενον Μορρῆι καὶ ἄφρονι Δηριαδῆι
<nonn. d. 25.267> σὺν Διὶ καὶ Βρομίῳ κεκορυθμένον: ἐν δὲ κυδοιμοῖς
<nonn. d. 25.268> Βακχιάδος σύριγγος ἀγέστρατον ̔??̓χν ἀκούσω
<nonn. d. 25.269> καὶ κτύπον οὐ λήγοντα σοφῆς σάλπιγγος ̔Ομήρου,
<nonn. d. 25.270> ὄφρα κατακτείνω νοερῷ δορὶ λείψανον ̓Ινδῶν.
<nonn. d. 25.271> ὣς ὁ μὲν ̓Ινδῴοιο περὶ ῥάχιν εὔβοτον ὕλης
<nonn. d. 25.272> ἕζετο Βάκχος ὅμιλος ἐρημάδος ἀστὸς ἐρίπνης,
<nonn. d. 25.273> ἀμβολίῃ πολέμοιο: φόβῳ δ' ἐλελίζετο Γάγγης
<nonn. d. 25.274> οἰκτείρων ἑὰ τέκνα: νεοφθιμένων δ' ἐπὶ πότμῳ
<nonn. d. 25.275> πᾶσα πόλις δεδόνητο: φιλοθρήνων δὲ γυναικῶν
<nonn. d. 25.276> πενθαλέοις πατάγοισιν ἐπεσμαράγησαν ἀγυιαί.
<nonn. d. 25.277> Δηριάδην δ' ἐλέλιζε φόβος καὶ θαῦμα καὶ αἰδώς:
<nonn. d. 25.278> ἤδη γὰρ κλύε πάντα: τὸ δὲ πλέον ὄμματι λοξῷ
<nonn. d. 25.279> ἄχνυτο παπταίνων, ὅτι θέσκελον εἶδος ἀμείψας
<nonn. d. 25.280> οἴνῳ κυματόεντι μέλας κελάρυζεν ̔Υδάσπης.
<nonn. d. 25.281> κεῖθι καὶ εὐρυγένειος ἑὸν πόδα νωθρὸν ἑλίσσων
<nonn. d. 25.282> κάμμορος ἀχλυόεσσαν ἔχων ἀλαωπὸν ὀμίχλην,
<nonn. d. 25.283> ξανθὴν λυσιπόνοιο μέθης ἔρραινεν ἐέρσην
<nonn. d. 25.284> ὄμμασι κολλητοῖσιν: ἀρυομένου δὲ προσώπου
<nonn. d. 25.285> οἰνωπὰς ῥαθάμιγγας ἀνωίχθησαν ὀπωπαί:
<nonn. d. 25.286> τερπομένοις δὲ πόδεσσι γέρων ἐχόρευε λιγαίνων
<nonn. d. 25.287> ἰκμάδα φοινίσσουσαν ἀλεξικάκου ποταμοῖο:
<nonn. d. 25.288> χερσὶ δὲ γηραλέῃσι ῥόον νεφεληδὸν ἀφύσσων
<nonn. d. 25.289> πορφυρέης ἔπλησε μέθης εὐώδεας ἀσκούς,
<nonn. d. 25.290> καὶ Διὶ βωμὸν ἀνῆψε καὶ οἰνοχύτῳ Διονύσῳ,
<nonn. d. 25.291> ἀθρήσας Φαέθοντος ἀήθεος ὄψιμον αἴγλην.
<nonn. d. 25.292> καὶ κύνας οἰνωθέντας ἐπ' ᾐόνι κοῦρος ἐάσας
<nonn. d. 25.293> λαρὸν ὕδωρ λάπτοντας ἐρευθομένου ποταμοῖο
<nonn. d. 25.294> θηρητὴρ ὁμόφοιτος ὀρειάδος ἰοχεαίρης
<nonn. d. 25.295> εἰς πόλιν ἴχνος ἔκαμψεν, ἀπειθέι Δηριαδῆι
<nonn. d. 25.296> ἀγγέλλων γλυκὺ χεῦμα μεθυσφαλέος ποταμοῖο.
<nonn. d. 25.297> ἤδη δ' ἀμπελόεσσα δι' ἄστεος ἔτρεχεν ὀδμὴ
<nonn. d. 25.298> καὶ λιαροῖς ἀνέμοισιν ὅλας ἐμέθυσσεν ἀγυιάς,
<nonn. d. 25.299> νίκην ̓Ινδοφόνοιο προθεσπίζουσα Λυαίου:
<nonn. d. 25.300> πύργοις δ' ἠλιβάτοισιν ἐναυλίζοντο πολῖται
<nonn. d. 25.301> δειδιότες, καὶ τεῖχος ἐμιτρώσαντο βοείαις
<nonn. d. 25.302> ἄστεος ὑψιλόφοιο φυλάκτορες. ὲν δὲ κολώναις
<nonn. d. 25.303> ἀσχαλόων Διόνυσος ἐμέμφετο πολλάκις ̔́Ηρῃ,
<nonn. d. 25.304> ὅττι πάλιν φθονέουσα μάχην ἀνεσείρασεν ̓Ινδῶν,
<nonn. d. 25.307> πλησαμένης δέκα κύκλα παλιννόστοιο Σελήνης
<nonn. d. 25.308> μετρήσασα μόθοιο τριηκοστῆς δρόμον ̓Ηοῦς:
<nonn. d. 25.305> νίκης δ' ἐλπίδα πᾶσαν ἀνερρίπιζον ἀῆται.
<nonn. d. 25.306> παπταίνων δὲ λέοντας ἀεργηλῇ παρὰ φάτνῃ,
<nonn. d. 25.309> οἶα λέων βρυχᾶτο καὶ ἔστενεν ἔνδοθι λόχμης
<nonn. d. 25.310> ὄμμασιν ἀκλαύτοισι: κατηφιόωντι δὲ Βάκχῳ
<nonn. d. 25.311> ἑλκεχίτων Σκυθικοῖο δι' οὔρεος ἄσπορος ̓́Αττις
<nonn. d. 25.312> ἵκετο μαστίζων μετανάστιον ἄρμα λεόντων,
<nonn. d. 25.313> ̔Ρείης θεσπεσίης ταχὺς ἄγγελος, ὅς ποτε χαλκῷ
<nonn. d. 25.314> φοινίξας γονόεντα τελεσσιγάμου στάχυν ἥβης
<nonn. d. 25.315> ῥῖψεν ἀνυμφεύτων φιλοτήσιον ὄγμον ἀρότρων,
<nonn. d. 25.316> ἄρσενος ἀμητοῖο θαλύσιον, αἱμαλέῃ δέ
<nonn. d. 25.317> παιδογόνῳ ῥαθάμιγγι περιρραίνων πτύχα μηροῦ
<nonn. d. 25.318> θερμὸν ἀλοιητῆρι δέμας θήλυνε σιδήρῳ:
<nonn. d. 25.319> ὃς τότε διφρεύων Κυβεληίδος ἅρμα θεαίνης
<nonn. d. 25.320> ἄγγελος ἀσχαλόωντι παρήγορος ἦλθε Λυαίῳ:
<nonn. d. 25.321> καί μιν ἰδὼν Διόνυσος ἀνέδραμε, μὴ σχεδὸν ἔλθῃ
<nonn. d. 25.322> ̔Ρείην πανδαμάτειραν ἄγων ἐπὶ φύλοπιν ̓Ινδῶν.
<nonn. d. 25.323> στήσας δ' ἄγριον ἅρμα, δι' ἄντυγος ἡνία τείνας,
<nonn. d. 25.324> καὶ ῥοδέης ἀχάρακτα γενειάδος ἄκρα φαείνων
<nonn. d. 25.325> Βάκχῳ μῦθον ἔλεξε, χέων ὀξεῖαν ἰωήν:
<nonn. d. 25.326> “ἀμπελόεις Διόνυσε, Διὸς τέκος, ἔγγονε ̔Ρείης,
<nonn. d. 25.327> εἰπέ μοι εἰρομένῳ, πότε νόστιμος εἰς χθόνα Λυδῶν
<nonn. d. 25.328> ἵξεαι οὐλοκάρηνον ἀιστώσας γένος ̓Ιωδῶν;
<nonn. d. 25.329> οὔ πω ληιδίας κυανόχροας ἔδρακε ̔Ρείη,
<nonn. d. 25.330> οὔ πω σοὶ μετὰ δῆριν ὀρεσσαύλῳ παρὰ φάτνῃ
<nonn. d. 25.331> Μυγδονίων ἔσμηξε τεῶν ἱδρῶτα λεόντων
<nonn. d. 25.332> Πακτωλοῦ παρὰ χεῦμα ῥυηφενές: ἀλλὰ κυδοιμοῦ
<nonn. d. 25.333> ἄψοφον ἀενάων ἐτέων στροφάλιγγα κυλίνδεις:
<nonn. d. 25.334> οὔ πω θηροκόμῳ θεομήτορι σύμβολα νίκης
<nonn. d. 25.335> ̓Ινδῴων ἐκόμισσας ἑώια φῦλα λεόντων.
<nonn. d. 25.336> ἀλλὰ παρ' ̔Ηφαίστοιο καὶ ἀθανάτης σέο ̔Ρείης
<nonn. d. 25.337> δέχνυσο τεύχεα ταῦτα, τά περ κάμε Λήμνιος ἄκμων,
<nonn. d. 25.338> σὺν χθονὶ πόντον ἔχοντα καὶ αἰθέρα καἰ χορὸν ἄστρων.”
<nonn. d. 25.339> οὕ πω μῦθος ἔληγε, καἰ ἴαχε Βάκχος ἀγήνωρ:
<nonn. d. 25.340> “σχέτλιοί εἰσι θεοί, ζηλήμονες: ἐν πολέμοις μέν
<nonn. d. 25.341> εἰς μίαν ἠριγένειαν ἀιστῶσαι πόλιν ̓Ιωδῶν
<nonn. d. 25.342> ἔγχεϊ κισσήεντι δυνήσομαι: ἀλλά με νίκης
<nonn. d. 25.343> μητρυιῆς ἀέκοντα παραπλάζει φθόνος ̔́Ηρης.
<nonn. d. 25.344> ἀμφαδὰ Δηριάδῃ πρόμος ἵσταται ἄγριος ̓́Αρης
<nonn. d. 25.345> μαρνάμενος Σατύροισιν: ἐγὼ δέ ἑ πολλάκι θύρσῳ
<nonn. d. 25.346> οὐτῆσαι μενέαινον: ἀπειλήσας δὲ Κρονίων
<nonn. d. 25.347> βρονταίοις πατάγοισιν ἐμὴν ἀνεσείρασεν ὁρμήν.
<nonn. d. 25.348> ἀλλὰ βαρυσμαράγων νεφέων κτύπ0ον οὐράνιος Ζεὺς
<nonn. d. 25.349> σήμερον εὐνήσειε, καὶ αὔριον ̓́Αρεα δήσω,
<nonn. d. 25.350> εἰσόκεν εὐπήληκα διατμήξω στάχυν ̓Ιωδῶν.”
<nonn. d. 25.351> ὣς φάμενον Διόνυσον ἀμείβετο Λύδιος ̓́Αττις:
<nonn. d. 25.352> “αἰθέρος ἀστερόεσσαν ἀνούτατον ἀσπίδα πάλλων,
<nonn. d. 25.353> ὦ φίλος, οὐ τρομέοις χόλον ̓́Αρεος, οὐ φθόνον ̓́Ηρης;
<nonn. d. 25.355> οὐ στρατὸν ἀγκυλότοξον, ὅπως μὴ δούρατα πέμπων
<nonn. d. 25.356> ἠέλιον πλήξειεν ἢ οὐτήσειε Σελήνην.
<nonn. d. 25.357> τίς ξίφος ̓Ωρίωνος ἀμαλδύνειε μαχαίρῃ,
<nonn. d. 25.358> ἢ χθονίοις βελέεσσιν ὀιστεύσειε Βοώτην;
<nonn. d. 25.359> ἀλλ' ἐρέεις γενέτην κεραελκέα Δηριαδῆος:
<nonn. d. 25.360> ὠκεανὸν φορέοντι τί σοι ῥέξειεν ̔Υδάσπης;
<nonn. d. 25.361> θαρσήεις πολέμιζε τὸ δεύτερον, ὅττι κυδοιμοῦ
<nonn. d. 25.362> νίκην ὀψιτέλεστον ἐμὴ μαντεύσατο ̔Ρείη:
<nonn. d. 25.363> οὐ γὰρ πρὶν πολέμου τέλος ἔσσεται, εἰσόκε χάρμης
<nonn. d. 25.364> ἕκτον ἀναπλήσωσιν ἔτος τετράζυγες ̔͂Ωραι:
<nonn. d. 25.365> οὕτω γὰρ Διὸς ὄμμα καἰ ἀτρέπτου λίνα Μοίρης
<nonn. d. 25.366> νεύμασιν ̔Ηραίοισιν ἐπέτρεπον: ἐσσομένῳ δὲ
<nonn. d. 25.367> ἑβδομάτῳ λυκάβαντι διαρραίσεις πόλιν ̓Ινδῶν.”
<nonn. d. 25.368> ὥς εἰπὼν Βρομίῳ πόρεν ἀσπίδα: καὶ φρένα τέρπων
<nonn. d. 25.369> οἴνου λυσιπόνοιο φιλακρήτοισι κυπέλλοις
<nonn. d. 25.370> εἰλαπίνης ἔψαυσεν: ἀρεσσάμενος δέ τραπέζῃ
<nonn. d. 25.371> θυμὸν ἑὸν παλίνορσος ἐμάστιε νῶτα λεόντων,
<nonn. d. 25.372> νόστιμον εἰς Φρυγίην ὀρεσίδρομον ἄρμα νομεύων.
<nonn. d. 25.373> Καυκασίων δ' ἤλαυνε παρὰ πρηῶνας ἐναύλων,
<nonn. d. 25.374> ̓Ασσυρίων δέ κάρηνα καἰ οὔρεα δύσβατα Βάκτρων
<nonn. d. 25.375> καὶ σκοπιὰς Λιβάνοιο παρήλυθε καὶ ῥία Ταύρου,
<nonn. d. 25.376> εἰσόκε Μαιονίης ἐπέβη χθονός: αὐτοπαγῆ δὲ
<nonn. d. 25.377> ̔Ρείης ὀβριμόπαιδος ἐδύσατο θέσκελον αὐλήν:
<nonn. d. 25.378> ὠμοβόρους δὲ λέοντας ἀπεσφήκωσε λεπάδνων,
<nonn. d. 25.379> φάτνης δ' ἐγγὺς ἔδησε καὶ ἀμβροσίην πόρε φορβήν.
<nonn. d. 25.380> αὐτὰρ ὁ μητρῴην δεδαημένος ἔνθεον ὀμφὴν
<nonn. d. 25.381> θυρσομανὴς Διόνυσος ὀρειάσι μίσγετο Βάκχαις,
<nonn. d. 25.382> καλλείψας ἀνέμοισι κατηφέος ὄγκον ἀνίης,
<nonn. d. 25.383> χειρὶ σάκος δονέων πολυδαίδαλον, ὅπλον ̓Ολύμπου,
<nonn. d. 25.384> ̔Ηφαίστου σοφὸν ἔργον. ἀολλίζοντο δὲ λαοί,
<nonn. d. 25.385> ποικίλα παπταίνοντες ̓Ολύμπια θαύματα τέχνης,
<nonn. d. 25.386> θαύματα μαρμαίροντα, τά περ κάμεν οὐρανίη χεὶρ
<nonn. d. 25.387> ἀσπίδα δαιδάλλουσα πολύχροον, ἦς ἐνὶ μέσσῳ
<nonn. d. 25.388> ἐν μὲν γαῖαν ἔτευξε περίδρομον, ἀμφὶ δὲ γαίῃ
<nonn. d. 25.389> οὐρανὸν ἐσφαίρωσε χορῷ κεχαραγμένον ἄστρων,
<nonn. d. 25.390> καὶ χθονὶ πόντον ἔτευξεν ὁμόζυγον: αἰθέριον δὲ
<nonn. d. 25.391> χρυσῷ μὲν φλογέων ἐποχημένον ἄντυγι δίφρων
<nonn. d. 25.392> ἠέλιον ποίκιλλεν, ἀπ' ἀργυρέου δὲ μετάλλου
<nonn. d. 25.393> λευκαίνων τροχόεσσαν ὅλην κύκλωσε Σελήνην:
<nonn. d. 25.394> ἐν δέ τε τείρεα πάντα, τά περ πολυφεγγέι κόσμῳ
<nonn. d. 25.395> μιτρώσας στεφανηδὸν ἕλιξ ποικίλλεται αἰθὴρ
<nonn. d. 25.396> ἑπτὰ περὶ ζώνῃσι, καὶ ἀξονίῳ παρὰ κύκλῳ
<nonn. d. 25.397> ἄβροχον οὐρανίης διδυμάονα ῥυμὸν ̔Αμάξης:
<nonn. d. 25.398> ἄμφω γὰρ παρὰ νύσσαν ὑπέρτερον ̓Ωκεανοῖο
<nonn. d. 25.399> ἀλλήλων στιχόωσιν ἐπ' ἰξύι, καἰ τόσον αἰεὶ
<nonn. d. 25.400> νειόθι δυομένης κεφαλὴ κατακάμπτεται ̓́Αρκτου,
<nonn. d. 25.401> ὅσσον ἀνερχομένης ἑτέρης ἀνατείνεται αὐχήν:
<nonn. d. 25.402> διχθαδίης δὲ Δράκοντα μέσον ποίκιλλεν ̔Αμάξης,
<nonn. d. 25.403> ὃς σχεδὸν ἀμφοτέρων μεμερισμένα γυῖα συνάπτων
<nonn. d. 25.404> γαστέρος οὐρανίης ἑλικώδεϊ κάμπτεται ὁλκῷ,
<nonn. d. 25.405> ἄψ ἀνασειράζων δέμας αἰόλον, οἷά τε λοξοῦ
<nonn. d. 25.406> Μαιάνδρου κελάδοντος ἕλιξ ῥόος, ὅς διὰ γαίης
<nonn. d. 25.407> δοχμώσας ἐπίκυρτον ὕδωρ σπειρηδὸν ὁδεύει,
<nonn. d. 25.408> εἰς κεφαλὴν ̔Ελίκης ἀντώπιον ὄμμα τιταίνων
<nonn. d. 25.409> ἀστραίαις φολίδεσσι δέμας μιτρούμενος, ̓́Αρκτων
<nonn. d. 25.410> τείρεσιν ἀμφίζωστος: ἐπὶ γλώσσῃ δέ οἱ ἄκρῃ
<nonn. d. 25.411> φέγγος ἀποπτύων προτενὴς ἀμαρύσσεται ἀστήρ,
<nonn. d. 25.412> πέμπων πουλυόδοντα μέσην φλόγα χείλεσι γείτων.
<nonn. d. 25.413> τοῖα μὲν εἰς μέσα νῶτα σοφὸς τεχνήσατο χαλκεὺς
<nonn. d. 25.414> ἀσπίδος εὐτύκτοιο: χαριζόμενος δὲ Λυαίῳ
<nonn. d. 25.415> τεῦξε λυροδμήτοιο βοόκτιτα τείχεα Θήβης,
<nonn. d. 25.416> ἑπταπόρων στοιχηδὸν ἀμοιβαίων πυλεώνων
<nonn. d. 25.417> κτιζομένων: καἰ Ζῆθος ἕην περὶ πατρίδι κάμνων,
<nonn. d. 25.418> θλιβομένῃ πετραῖον ἐπωμίδι φόρτον ἀείρων:
<nonn. d. 25.419> ̓Αμφίων δ' ἐλίγαινε λυροκτύπος: ἀμφὶ δὲ μολπῇ
<nonn. d. 25.420> εἰς δρόμον αὐτοκύλιστον ἕλιξ ἐχόρευε κολώνη,
<nonn. d. 25.421> οἶά τε θελγομένη καὶ ἐν ἀσπίδι: καἰ τάχα φαίης ...
<nonn. d. 25.422> ποιητήν περ ἐοῦσαν, ὅτι σκιρτήματι παίζων
<nonn. d. 25.423> κοῦφος ἀκινήτης ἐλελίζετο παλμὸς ἐρίπνης:
<nonn. d. 25.424> σιγαλέῃ δὲ λύρῃ μεμελημένον ἅνδρα δοκεύων,
<nonn. d. 25.425> κραιπνὸν ἀνακρούοντα μέλος ψευδήμονι νευρῇ,
<nonn. d. 25.426> ἀγχιμολεῖν ἔσπευδες, ὅπως τεὸν οὖας ἐρείσας
<nonn. d. 25.427> πυργοδόμῳ φόρμιγγι καὶ ὑμετέρην φρένα τέρψῃς,
<nonn. d. 25.428> μολπῆς ἑπτατόνοιο λιθοσσόον ἦχον ἀκούων.
<nonn. d. 25.429> καὶ σάκος εὐδίνητον, ὅπῃ χορός αἰόλος ἄστρων,
<nonn. d. 25.430> δαίδαλον ἅρμενον εἶχεν, ἐπεὶ Διὸς ἔνδοθεν αὐλῆς
<nonn. d. 25.431> Τρώιος οἰνοχόος ζαθέῃ ποικίλλετο τέχνῃ
<nonn. d. 25.432> αἰετὸν εὐποίητον ἔχων πτερόεντα φορῆα,
<nonn. d. 25.433> οἶα καὶ ἐν γραφίδεσσι, κατάσχετος ἅρπαγι ταρσῷ:
<nonn. d. 25.434> ταρβαλέος δ' ἤικτο δι' αἰθέρος ἱπτάμενος Ζεύς,
<nonn. d. 25.435> ἀδρύπτοις ὀνύχεσσι τεθηπότα κοῦρον ἀείρων,
<nonn. d. 25.436> ἠρέμα κινυμένων πτερύγων πεφιδημένος ὁρμῇ,
<nonn. d. 25.437> μὴ φονίοις ῥοθίοισι κατακρύπτοιτο θαλάσσης
<nonn. d. 25.438> ἠερόθεν προκάρηνος ὀλισθήσας Γανυμήδης:
<nonn. d. 25.439> μοίρας δ' ἔτρεμε μᾶλλον, ὅπως μὴ πρῶτον ὀπάσσας
<nonn. d. 25.440> ἡβητὴς ἐρόεις ἑὸν οὔνομα γείτονι πόντῳ
<nonn. d. 25.441> ὄψιμον ἁρπάξειε γέρας πεφυλαγμένον ̔́Ελλῃ:
<nonn. d. 25.442> οὐρανίης δ' ἤσκητο θεῶν παρὰ δαῖτα τραπέζης
<nonn. d. 25.443> κοῦρος ἀφυσσομένῳ πανομοίιος: αὐτοχύτου δὲ
<nonn. d. 25.444> νεκταρέης κρητῆρα βεβυσμένον εἶχεν ἐέρσης,
<nonn. d. 25.445> καὶ Διὶ δαινυμένῳ δέπας ὤρεγεν: ἕζετο δ' ̔́Ηρη
<nonn. d. 25.446> οἶα χολωομένη καὶ ἐν ἀσπίδι, μάρτυρι μορφῇ
<nonn. d. 25.447> ψυχῆς ζῆλον ἔχουσα, παρεζομένῃ δὲ θεαίνῃ
<nonn. d. 25.448> Παλλάδι δείκνυε κοῦρον, ὅτι γλυκὺ νέκταρ ̓Ολύμπου
<nonn. d. 25.449> βουκόλος ἀστερόφοιτος ἐῳνοχόει Γανυμήδης
<nonn. d. 25.450> πάλλων χειρὶ κύπελλα, τά περ λάχε παρθένος ̔́Ηβη.
<nonn. d. 25.451> Μαιονίην δ' ἤσκησεν, ἐπεὶ τροφὸς ἔπλετο Βάκχου,
<nonn. d. 25.452> καὶ Μορίην καὶ στικτὸν ὄφιν καὶ θέσπιδα ποίην,
<nonn. d. 25.453> καὶ χθονὸς ἄπλετον υἷα δρακοντοφόνον Δαμασῆνα,
<nonn. d. 25.454> καὶ Τύλον ἰοβόλῳ κεχαραγμένον ὀξέι πότμῳ
<nonn. d. 25.455> Μαιονίης ναέτην μινυώριον, ὅς ποτε βαίνων
<nonn. d. 25.456> Μυγδονίου ποταμοῖο παρ' ὀφρύσι γείτονος ̔́Ερμου
<nonn. d. 25.457> ἥψατο χειρὶ δράκοντος: ὁ δὲ πλατὺν αὐχένα τείνας,
<nonn. d. 25.458> ὑψώσας δὲ κάρηνον ἀφειδέι χάσματι λαιμοῦ
<nonn. d. 25.459> ἀντίον ἀνδρὸς ὄρουσε, καὶ ἰσχία φωτὸς ἱμάσσων
<nonn. d. 25.460> ὁλκαίην ἐλέλιζε θυελλήεσσαν ὁμοκλήν,
<nonn. d. 25.461> καὶ βροτέῳ στεφανηδὸν ἐπὶ χροῒ νῶτα συνάπτων,
<nonn. d. 25.462> ἁλλόμενος περὶ κύκλα νεότριχος ἀνθερεῶνος,
<nonn. d. 25.463> ὄγμῳ πουλυόδοντι παρηίδος ἄκρα χαράξας
<nonn. d. 25.464> ἰοβόλοις γενύεσσιν ἀπέπτυεν ἰκμάδα Μοίρης,
<nonn. d. 25.465> καί οἱ ἐπιθρῴσκοντι βαρυνομένων ὑπὲρ ὤμων
<nonn. d. 25.466> οὐραίαις ἑλίκεσσιν ἐμιτρώθη μέσος αὐχήν,
<nonn. d. 25.467> ̓́Αιδος ὁρμὸν ἔχων ὀφιώδεα, γείτονα Μοίρης.
<nonn. d. 25.468> καὶ νέκυς εἰς χθόνα πῖπτεν ὁμοίιος ἔρνεϊ γαίης.
<nonn. d. 25.469> καὶ νέον οἰκτείρουσα δεδουπότα μάρτυρι πότμῳ
<nonn. d. 25.470> νηιὰς ἀκρήδεμνος ἐπέστενε γείτονι νεκρῷ,
<nonn. d. 25.471> καὶ τότε θῆρα πέλωρον ἐρήτυεν, ὄφρα δαμείη:
<nonn. d. 25.472> οὐ γὰρ ἔνα πρήνιζεν ὁδοιπόρον οὐδὲ νομῆα,
<nonn. d. 25.473> καὶ Τύλον οὐ κτάνε μοῦνον ἀώριον, ᾗ δ' ἐνὶ λόχμῃ
<nonn. d. 25.474> ἐνδιάων καὶ θῆρας ἐδαίνυτο, πολλάκι δ' ἕλκων
<nonn. d. 25.475> ἄστατον αὐτόρριζον ὑπὸ χνοίῃσιν ὀδόντων
<nonn. d. 25.476> δένδρεον εὐρώεντι κατέκρυφεν ἀνθερεῶνι,
<nonn. d. 25.477> ἔμπαλιν αὖ ἐρύων βλοσυρὸν φύσημα γενείων:
<nonn. d. 25.478> πολλάκι δ' ἑλκυσθέντα παλινδίνητον ὁδίτην
<nonn. d. 25.479> ἄσθμασιν ἐνδομύχοις πεφοβημένον εἰς στόμα σύρων
<nonn. d. 25.480> τηλεφανὴς ὅλον ἄνδρα κεχηνότι δέξατο λαιμῷ.
<nonn. d. 25.481> καὶ Μορίη σκοπίαζε κασιγνήτοιο φονῆα
<nonn. d. 25.482> τηλόθι παπταίνουσα, φόβῳ δ' ἐλελίζετο νύμφη,
<nonn. d. 25.483> ἰοβόλων ὁρόωσα πολύστιχον ὄγμον ὀδόντων,
<nonn. d. 25.484> καὶ θανάτου στέφος εἶδε περίπλοκον ἀνθερεῶνι:
<nonn. d. 25.485> πυκνὰ δὲ κωκύουσα δρακοντοβότῳ παρὰ λόχμῃ
<nonn. d. 25.486> ἠλιβάτῳ Δαμασῆνι συνήντεεν υἱέι Γαίης,
<nonn. d. 25.487> ὅν πάρος αὐτογόνοισι τόκοις μαιώσατο μήτηρ
<nonn. d. 25.488> ἐκ γενετῆς μεθέποντα δασύτριχα κύκλα γενείου:
<nonn. d. 25.489> τικτομένῳ δέ οἱ ἦεν ̓́Ερις τροφός: ἔγχεα δ' αὐτῷ
<nonn. d. 25.490> μαζὸς ἔην καὶ χύτλα φόνοι καὶ σπάργανα θώρηξ,
<nonn. d. 25.491> καὶ δολιχῶν μελέων βεβαρημένος εὐρέι φόρτῳ
<nonn. d. 25.492> νήπιος αἰχμάζων, βρέφος ἄλκιμον, αἰθέρι γείτων
<nonn. d. 25.493> ἐκ γενετῆς δόρυ πάλλεν ὁμόγνιον, ἀρτιφανῆ δὲ
<nonn. d. 25.494> ὥπλισεν Εἰλείθυια λεχώιον ἀσπιδιώτην.
<nonn. d. 25.495> τὸν μὲν ἐσαθρήσασα παρὰ κλέτας εὔβοτον ὕλης
<nonn. d. 25.496> κάμπτετο λισσομένη, κινυρὴ δ' ἐπεδείκνυε νύμφη
<nonn. d. 25.497> ἄπλετον ἑρπηστῆρα κασιγνήτοιο φονῆα
<nonn. d. 25.498> καὶ Τύλον ἀρτιχάρακτον ἔτι σπαίροντα κονίῃ:
<nonn. d. 25.499> οὐδὲ Γίγας ἀμέλησε, πέλωρ πρόμος: ἀλλὰ πιέσσας
<nonn. d. 25.500> δένδρεον αὐτόπρεμνον ἀνέσπασε μητρὸς ἀρούρης,
<nonn. d. 25.501> ὠμοβόρου δὲ δράκοντος ἐναντία δόχμιος ἔστη:
<nonn. d. 25.502> καὶ πρόμος εἱλικόεις ὀφιώδεϊ μάρνατο τιμῇ,
<nonn. d. 25.503> αὐχενίῃ σάλπιγγι μόθου συριγμὸν ἰάλλων,
<nonn. d. 25.504> πεντηκονταπέλεθρος ὄφις κυκλούμενος ὁλκῷ:
<nonn. d. 25.505> καὶ διδύμῳ σφιγκτῆρι πόδας σφηκώσατο δεσμῷ,
<nonn. d. 25.506> καὶ σκολιαῖς ἑλίκεσσι δέμας Δαμασῆνος ἱμάσσων
<nonn. d. 25.507> χάσματι λυσσήεντι πύλας ὤιξεν ὀδόντων,
<nonn. d. 25.508> χείλεσι τοξεύων διερὸν βέλος, ὄμματα σείων
<nonn. d. 25.509> ὠμὰ φόνου πνείοντα, Γιγαντείῳ δὲ προσώπῳ
<nonn. d. 25.510> ἔπτυεν ὀμβρηρῇσι γενειάσι πίδακας ἰοῦ,
<nonn. d. 25.511> χλωρὸν ὀιστεύων δολιχόσκιον ἀφρὸν ὀδόντων:
<nonn. d. 25.512> ὑψιλόφου δὲ Γίγαντος ἐπεσκίρτησε καρήνῳ,
<nonn. d. 25.513> ὄρθιος ἀίξας μελέων ἐνοσίχθονι παλμῷ.
<nonn. d. 25.514> ἀλλὰ δρακοντείης ἀπεσείσατο φόρτον ἀκάνθης
<nonn. d. 25.515> αἰνογίγας, σκοπέλοισιν ἐοικότα γυῖα τινάσσων:
<nonn. d. 25.516> καὶ παλάμῃ τανύφυλλον ἑὴν ἐλέλιζεν ἀκωκήν,
<nonn. d. 25.517> ὀρθὸν ἀκοντίζων δρυόεν βέλος: ἀμφὶ δὲ κόρσῃ
<nonn. d. 25.518> πῆξε φυτὸν προθέλυμνον, ὅπῃ περὶ κυκλάδα δειρὴν
<nonn. d. 25.519> αὐχενίῃ γλωχῖνι συνήπτετο δεσμὸς ἀκάνθης:
<nonn. d. 25.520> καὶ φυτὸν ἐρρίζωτο τὸ δεύτερον: ἀμφὶ δὲ γαίῃ
<nonn. d. 25.521> κεῖτο δράκων ἀτίνακτος, ἕλιξ νέκυς. ἐξαπίνης δὲ
<nonn. d. 25.522> θῆλυς ὄφις ξύουσα παλιννόστῳ πέδον ὁλκῷ
<nonn. d. 25.523> εὐνέτις ἀμφιέλικτος ἐδίζετο λοξὸν ἀκοίτην,
<nonn. d. 25.524> οἶα γυνὴ ποθέουσα νέκυν πόσιν: εἰς σκοπέλους δὲ
<nonn. d. 25.525> μηκεδανῆς ἐλέλιζε θοώτερον ὁλκὸν ἀκάνθης,
<nonn. d. 25.526> εἰς ὄρος ἐσσυμένη βοτανηφόρον: ἀμφὶ δὲ λόχμην
<nonn. d. 25.528> δρεψαμένη Διὸς ἄνθος ἐχιδνήεντι γενείῳ
<nonn. d. 25.528> χείλεσιν ἀκροτάτοις ὀδυνήφατον ἤγαγε ποίην,
<nonn. d. 25.529> καὶ νέκυος δασπλῆτος ἀλεξήτειραν ὀλέθρου
<nonn. d. 25.530> ἀζαλέῳ μυκτῆρι συνήρμοσεν, ἰοβόλῳ δὲ
<nonn. d. 25.531> ζωὴν ἀνθεμόεσσαν ἀκινήτῳ πόρε νεκρῷ:
<nonn. d. 25.532> καὶ νέκυς αὐτοέλικτος ἐπάλλετο: καὶ τὸ μὲν αὐτοῦ
<nonn. d. 25.533> ἄπνοον ἦν, ἕτερον δὲ διέστιχεν, ἄλλο δὲ σείων
<nonn. d. 25.534> ἡμιτελὴς νέκυς ἦεν ἔχων αὐτόσσυτον οὐρήν:
<nonn. d. 25.535> καὶ ψυχραῖς γενύεσσι παλίμπνοον ἄσθμα τιταίνων
<nonn. d. 25.536> οἰγομένῳ κατὰ βαιὸν ἐθήμονι βόμβεε λαιμῷ,
<nonn. d. 25.537> συριγμὸν προχέων παλινάγρετον: ὀψὲ δὲ βαίνων
<nonn. d. 25.538> νόστιμος ἀρχαίην ὑπεδύσατο φωλάδα χειήν.
<nonn. d. 25.539> καὶ Μορίη Διὸς ἄνθος ἐκούφισεν, ἀμφὶ δὲ νεκροῦ
<nonn. d. 25.540> ζωοτόκῳ μυκτῆρι φερέσβιον ἥρμοσε ποίην.
<nonn. d. 25.541> καὶ βοτάνη ζείδωρος ἀκεσσιπόνοισι κορύμβοις
<nonn. d. 25.542> ἔμπνοον ἐψύχωσε δέμας παλιναυξέι νεκρῷ.
<nonn. d. 25.543> ψυχὴ δ' εἰς δέμας ἦλθε τὸ δεύτερον: ἐνδομύχῳ δὲ
<nonn. d. 25.544> ψυχρὸν ἀοσσητῆρι δέμας θερμαίνετο πυρσῷ:
<nonn. d. 25.545> καὶ νέκυς ἀμφιέπων βιοτῆς παλινάγρετον ἀρχὴν
<nonn. d. 25.546> δεξιτεροῦ μὲν ἔπαλλε ποδὸς θέναρ, ἀμφὶ δὲ λαιὸν
<nonn. d. 25.547> ὀρθώσας στατὸν ἴχνος ὅλῳ στηρίζετο ταρσῷ,
<nonn. d. 25.548> ἀνδρὸς ἔχων τύπον ἶσον, ὅς ἐν λεχέεσσιν ἰαύων
<nonn. d. 25.549> ὄρθριον οἰγομένης ἀποσείεται ὕπνον ὀπωπῆς.
<nonn. d. 25.550> καὶ πάλιν ἔζεεν αἷμα: νεοπνεύστοιο δὲ νεκροῦ
<nonn. d. 25.551> χεῖρες ἐλαφρίζοντο: καὶ ἁρμονίη πέλε μορφῇ,
<nonn. d. 25.552> ποσσὶν ὁδοιπορίη, φάος ὄμμασι, χείλεσι φωνή.
<nonn. d. 25.553> καὶ Κυβέλη κεχάρακτο νεητόκος, οἷά τε κόλπῳ
<nonn. d. 25.554> μιμηλὴν ἀλόχευτον ἐλαφρίζουσα λοχείην
<nonn. d. 25.555> πήχεσι ποιητοῖσι, καὶ ἀστόργῳ παρακοίτῃ
<nonn. d. 25.556> λαϊνέην ὠδῖνα δολοπλόκος ὤρεγε ̔Ρείη,
<nonn. d. 25.557> ὀκρυόεν βαρὺ δεῖπνον: ὁ δὲ βροτοειδέα μορφὴν
<nonn. d. 25.558> ἔκρυφε μάρμαρον υἷα πατὴρ θοινήτορι λαιμῷ,
<nonn. d. 25.559> ἄλλου ψευδομένοιο Διὸς δέμας εἰλαπινάζων:
<nonn. d. 25.560> καὶ λίθον ἐν λαγόνεσσι μογοστόκον ἔνδον ἀείρων
<nonn. d. 25.561> θλιβομένην πολύτεκνον ἀνηκόντιζε γενέθλην,
<nonn. d. 25.562> φόρτον ἀποπτύων ἐγκύμονος ἀνθερεῶνος.
<nonn. d. 25.563> τοῖα μὲν ἐργοπόνοιο πολύτροπα δαίδαλα τέχνης
<nonn. d. 25.564> εἶχεν ἐνυαλίη πολυπίδακος ἀσπὶς ̓Ολύμπου
<nonn. d. 25.565> Βακχιάς, ἣν ὁρόωντες ἐθάμβεον ἄλλος ἐπ' ἄλλῳ,
<nonn. d. 25.566> καὶ σάκεος τροχόεντος ἐκυκλώσαντο φορῆα,
<nonn. d. 25.567> ἔμπυρον αἰνήσαντες ̓Ολύμπιον ἐσχαρεῶνα.
<nonn. d. 25.568> τοῖσι δὲ τερπομένοισι δύσιν διεμέτρεεν ̓Ηώς,
<nonn. d. 25.569> φέγγος ἀναστείλασα πυριγλήνοιο προσώπου:
<nonn. d. 25.570> καὶ σκιερὴν ἐμέλαινεν ὅλην χθόνα σιγαλέη Νύξ.
<nonn. d. 25.571> λαοὶ δ' ἔνθα καὶ ἔνθα χαμαιστρώτων ἐπὶ λέκτρων
<nonn. d. 25.572> ἑσπερίῃ μετὰ δόρπον ὀρειάδι κάππεσον εὐνῇ.
<nonn. d. 26.1> Δηριάδῃ δ' εὕδοντι κατηφέος ὑψόθεν εὐνῆς
<nonn. d. 26.2> Βάκχῳ πιστὰ φέρουσα παρίστατο θοῦρις ̓Αθήνη,
<nonn. d. 26.3> γνωτῷ δ' ἐσσομένην ἑτέρην μνηστεύετο νίκην:
<nonn. d. 26.4> καὶ δέμας ἀλλάξασα μετάτροπον ἶσον ̓Ορόντῃ
<nonn. d. 26.5> γαμβρὸν ἀερσιλόφου μιμήσατο Δηριαδῆος:
<nonn. d. 26.6> καί μιν ἀπορρίψαντα μιαιφόνον οἶστρον ̓Ενυοῦς
<nonn. d. 26.7> μιμηλὴ δολίοιο παρήπαφεν ὄψις ὀνείρου,
<nonn. d. 26.8> τοῖον ἔπος βοόωσα, καὶ ὀλλυμένων ἐπὶ πότμῳ
<nonn. d. 26.9> ταρβαλέον θάρσυνεν ἐς ὑσμίνην Διονύσου:
<nonn. d. 26.10> “εὕδεις, Δηριάδη: σὲ δὲ μέμφομαι: ἀστυόχων γὰρ
<nonn. d. 26.11> πάννυχον ὕπνον ἔχειν ἀλλότριόν ἐστιν ἀνάκτων:
<nonn. d. 26.12> ὕπνου μέτρον ἔχει βουληφόρος. ἀμφὶ δὲ πύργων
<nonn. d. 26.13> δυσμενέες κλονέουσι, καὶ οὐ δόρυ θοῦρον ἀείρεις,
<nonn. d. 26.14> οὐκ ἀίεις τυπάνων ῥόθιον κτύπον, οὐ μέλος αὐλῶν,
<nonn. d. 26.15> οὐ φονίης σάλπιγγος ἀγέστρατον ἦχον ἀκούεις.
<nonn. d. 26.16> ὑμετέρην δὲ θύγατρα νεήνιδα πενθάδα χήρην
<nonn. d. 26.17> Πρωτονόην ἐλέαιρε, κινυρομένην παρακοίτην,
<nonn. d. 26.18> μηδὲ λίπῃς, σκηπτοῦχε, τεὸν νήποινον ̓Ορόντην.
<nonn. d. 26.19> κτεῖνον ἐμοὺς ὀλετῆρας ἀτευχέας: ὠκυμόρου γὰρ
<nonn. d. 26.20> γαμβροῦ σεῖο θανόντος ἔτι ζώουσι φονῆες,
<nonn. d. 26.21> στῆθος ἐμὸν σκοπίαζε τετυμμένον ὀξέι θύρσῳ:
<nonn. d. 26.22> ὤμοι, ὅτ' οὐ Λυκόοργος ̓Αρήιος ἐνθάδε ναίει,
<nonn. d. 26.23> ὤμοι, ὅτ' οὐκ ̓Αράβεσσιν ὑπερφιάλοισιν ἀνάσσεις:
<nonn. d. 26.24> οὐ θεὸς ἦν Διόνυσος, ὃς εἰς ἁλὸς οἶδμα διώκων
<nonn. d. 26.25> θνητὸς ἀνὴρ ποίησεν ὑποβρύχιον μετανάστην.
<nonn. d. 26.26> Δηριάδην ἐνόησα πεφυζότα θῆλυν ̓Ενυώ.
<nonn. d. 26.27> ἄτρομος ἔσσο λέων, ὅτι χάλκεον ἀνέρα φεύγων
<nonn. d. 26.28> νεβροχίτων Διόνυσος ὁμοίιος ἔπλετο νεβρῷ.
<nonn. d. 26.29> οὐ κεῖνος κατέπεφνεν ̓Αρειμανέων γένος ̓Ινδῶν,
<nonn. d. 26.30> ἀλλά μιν αὐτὸς ἔπεφνε πατὴρ τεός: ὲν πολέμοις γὰρ
<nonn. d. 26.31> σοὺς προμάχους φεύγοντας ἰδὼν ἐδάμασσεν ̔Υδάσπης.
<nonn. d. 26.32> οὐ σὺ πέλεις ἑτέροισιν ὁμοίιος: οὐράνιον γὰρ
<nonn. d. 26.33> θυγατέρος Φαέθοντος ἐριφλεγέος σέο πάππου
<nonn. d. 26.34> αἷμα φέρεις: οὐ θνητὸν ἔχεις δέμας: οὔ σε δαμάσσει
<nonn. d. 26.35> οὐ ξίφος ἠὲ βέλεμνον ἐπιβρίθοντα Λυαίῳ.”
<nonn. d. 26.36> ὣς φαμένη πρὸς ̓́Ολυμπον ἔβη πολύμητις ̓Αθήνη,
<nonn. d. 26.37> εἶδος ὀνειρείοιο μεταλλάξασα προσώπου.
<nonn. d. 26.38> Δηριάδης δ' ἠῷος ἀπὸ πτολίων, ἀπὸ νήσων
<nonn. d. 26.39> κέκλετο κηρύκεσσι πολυσπερὲς ἔθνος ἀγείρειν:
<nonn. d. 26.40> καὶ πολὺς ἔνθα καὶ ἔνθα θυελλήεντι πεδίλῳ
<nonn. d. 26.41> λαὸν ἀολλίζων ἑτερόπτολιν ἤιε κῆρυξ
<nonn. d. 26.42> ἠῴην παρὰ πέζαν: ̓Αρειμανέες δὲ μαχηταὶ
<nonn. d. 26.43> πάντοθεν ἠγερέθοντο καλεσσαμένου βασιλῆος.
<nonn. d. 26.44> πρῶτα μὲν ὡπλίζοντο κυβερνητῆρες ̓Ενυοῦς,
<nonn. d. 26.45> ̓Αγραῖος Φλόγιός τε, συνήλυδες ἡγεμονῆες,
<nonn. d. 26.46> ἀρτιτελὲς μετὰ σῆμα νεοφθιμένοιο τοκῆος,
<nonn. d. 26.47> Εὐλαίου δύο τέκνα: συνεστρατόωντο δὲ λαοί,
<nonn. d. 26.48> ὅσσοι Κῦρα νέμοντο καὶ ̓Ινδῴου ποταμοῖο
<nonn. d. 26.49> Βαίδιον ̓Ομβηλοῖο παρὰ πλατὺ βάρβαρον ὕδωρ,
<nonn. d. 26.50> καὶ ̔Ροδόην εὔπυργον, ̓Αρειμανέων πέδον ̓Ινδῶν,
<nonn. d. 26.51> καὶ κραναὸν Προπάνισον, ὅσοι τ' ἔχον ἄντυγα νήσου
<nonn. d. 26.52> Γραιάων, ὅθι παῖδες ἐθήμονος ἀντὶ τεκούσης
<nonn. d. 26.53> ἄρσενα μαζὸν ἔχουσι γαλακτοφόρου γενετῆρος,
<nonn. d. 26.54> χείλεσιν ἀκροτάτοισιν ὑποκλέπτοντες ἐέρσην:
<nonn. d. 26.55> οἴ τε Σεσίνδιον αἰπύ, καὶ οἳ λινοερκέι κύκλῳ
<nonn. d. 26.56> Γάζον ἐπυργώσαντο μιτοπλέκτοισι δομαίοις,
<nonn. d. 26.59> ἀρραγές, εὐποίητον ἐυκλώστοισι θεμέθλοις,
<nonn. d. 26.57> ̓́Αρεος ἀκλινὲς ἕρμα, καὶ οὕ ποτε δήιος ἀνὴρ
<nonn. d. 26.58> χαλκὸν ἔχων ἔρρηξε λινοχλαίνων στίχα πύργων.
<nonn. d. 26.60> τοῖς δ' ἐπὶ θαρσήεντες ἐπεστρατόωντο μαχηταί,
<nonn. d. 26.61> Δάρδαι καὶ Πρασίων στρατιαί, καὶ φῦλα Σαλαγγῶν
<nonn. d. 26.62> χρυσοφόρων, οἷς πλοῦτος ὁμέστιος, οἷς θέμις αἰεὶ
<nonn. d. 26.63> χέδροπα καρπὸν ἔδειν βιοτήσιον: ἀντὶ δὲ σίτου
<nonn. d. 26.64> κεῖνον ἀλετρεύουσι μύλης τροχοειδέι κύκλῳ:
<nonn. d. 26.65> καὶ σκολιοπλοκάμων Ζαβίων στίχες, οἶσιν ἐχέφρων
<nonn. d. 26.66> Παλθάνωρ πρόμος ἦεν, ὃς ἔστυγε Δηριαδῆα
<nonn. d. 26.67> ἤθεσιν εὐσεβέεσσιν ὁμοφρονέων Διονύσῳ:
<nonn. d. 26.68> τὸν μὲν ἄναξ Διόνυσος ἄγων μετὰ φύλοπιν ̓Ινδῶν
<nonn. d. 26.69> ἀλλοδαπὸν ναετῆρα λυροδμήτῳ πόρε Θήβῃ:
<nonn. d. 26.70> καὶ Δίκῃ παρέμιμνε λιπὼν πατρῷον ̔Υδάσπην,
<nonn. d. 26.71> ̓Αονίου ποταμοῖο πιὼν ̓Ισμήνιον ὕδωρ.
<nonn. d. 26.72> τοῖς δ' ἐπὶ κυδιόων στρατὸν ἄσπετον ὥπλισε Μορρεὺς
<nonn. d. 26.73> Διδνασίδης, γενετῆρι συνέμπορος, ὃς τότε λυγρῷ
<nonn. d. 26.74> γήραϊ πένθος ἔχων κεκερασμένον ἥψατο χάρμης,
<nonn. d. 26.75> γηραλέῃ παλάμῃ πολυδαίδαλον ἀσπίδα πάλλων
<nonn. d. 26.76> καὶ πολιῷ λειμῶνι κατάσκιον ἀνθερεῶνα
<nonn. d. 26.77> αὐτόματον κήρυκα χρόνου δολιχοῖο τινάσσων,
<nonn. d. 26.78> υἱὸν ἔτι στενάχων μινυώριον, ̓Ινδὸν ̓Ορόντην,
<nonn. d. 26.79> Δίδνασος αἰολόδακρυς: ἅναξ δέ οἱ ἔσπετο Μορρεὺς
<nonn. d. 26.80> ὄρθιον ἔγχος ἔχων τιμήορον, ὄφρα δαμάσσῃ
<nonn. d. 26.81> λαὸν ὅλον Βρομίοιο, καὶ ἤθελε μοῦνος ἐρίζειν
<nonn. d. 26.82> Βάκχῳ γνωτοφόνῳ, καὶ ἀνούτατον υἷα Θυώνης
<nonn. d. 26.83> οὐτῆσαι μενέαινε κασιγνήτοιο φονῆα.
<nonn. d. 26.84> καί σφισιν ὡμάρτησε πολυγλώσσων γένος ̓Ινδῶν,
<nonn. d. 26.85> οἵ τ' ἔχον ̓Ηελίοιο πόλιν, καλλίκτιτον Αἴθρην,
<nonn. d. 26.86> ἀννεφέλου δαπέδοιο θεμείλιον, οἵ τ' ἔχον ἄμφω,
<nonn. d. 26.87> ̓Ανθηνῆς λασιῶνα καὶ ̓Ωρυκίης δονακῆα,
<nonn. d. 26.88> καὶ φλογερὴν Νήσαιαν ἀχειμάντους τε Μελαίνας,
<nonn. d. 26.89> καὶ πέδον εὐδίνητον ἁλιστεφάνου Παταλήνης:
<nonn. d. 26.90> τοῖς ἔπι Δυσσαίων πυκιναὶ στίχες, οἷσι καὶ αὐτῶν
<nonn. d. 26.91> φρικτὰ δασυστέρνων ἐκορύσσετο φῦλα Σαβείρων,
<nonn. d. 26.92> τοῖσιν ἐνὶ κραδίῃ λάσιαι τρίχες, ὧν χάριν αἰεὶ
<nonn. d. 26.93> ψυχῆς θάρσος ἔχουσι καὶ οὐ πτώσσουσιν ̓Ενυώ.
<nonn. d. 26.94> τοῖσι συνεστρατόωντο καὶ ἀνέρες Οὐατοκοῖται,
<nonn. d. 26.95> οἷσι θέμις δολιχοῖσιν ἐπ' οὔασιν ὕπνον ἰαύειν:
<nonn. d. 26.96> τοὺς μὲν Φρίγγος ἵκανε καὶ ̓́Ασπετος εἰς μόθον ἕλκων
<nonn. d. 26.97> αὐχήεις τε Δάνυκλος ὁμόστολος, οἶς ἅμα βαίνων
<nonn. d. 26.98> ̔Ιππουρῷ συνάεθλος ἑκηβόλος ἔστιχε Μορρεύς:
<nonn. d. 26.99> καὶ νόον ἶσον ἔχοντες ὅλον στρατὸν Οὐατοκοίτην
<nonn. d. 26.100> πέντε δαφοινήεντες ἐκόσμεον ἡγεμονῆες.
<nonn. d. 26.101> Τέκταφος εἰς μόθον ἦλθεν ἑκηβόλος, ὅς ποτε κούρης
<nonn. d. 26.102> χείλεσι πειναλέοισιν ἀλεξητήρια πότμου
<nonn. d. 26.103> πατροκόμου δολόεντος ἀμέλγετο χεύματα μαζοῦ,
<nonn. d. 26.104> Τέκταφος, αὐαλέος ψαφαρῷ χροΐ, νεκρὸς ἐχέφρων,
<nonn. d. 26.105> ὁππότε μιν σκηπτοῦχος ἔχων ἄστοργον ἀπειλὴν
<nonn. d. 26.106> Δηριάδης, σειρῇσι πολυπλέκτοισι πιέζων,
<nonn. d. 26.107> δέσμιον εὐρώεντι κατεκλήισσε βερέθρῳ,
<nonn. d. 26.108> ἄτροφον, αὐχμώοντα, δέμας κεκαφηότα λιμῷ,
<nonn. d. 26.109> ἄμμορον ἠελίοιο καὶ εὐκύκλοιο σελήνης.
<nonn. d. 26.110> καὶ χθονίῳ κεκάλυπτο βυθῷ πεπεδημένος ἀνήρ,
<nonn. d. 26.111> οὐ ποτόν, οὔ τινα δαῖτα φέρων, οὐ φῶτα δοκεύων,
<nonn. d. 26.112> ἀλλὰ πεδοσκαφέων λαγόνων ὑπὸ κοιλάδι πέτρῃ
<nonn. d. 26.113> κεῖτο δυηπαθέων: χρονίῳ δ' ἐστρεύγετο λιμῷ
<nonn. d. 26.114> πειναλέων στομάτων ὀλιγοδρανὲς ἄσθμα τιταίνων,
<nonn. d. 26.115> ἔμπνοος ἀπνεύστοισιν ὁμοίιος: οἶα δὲ νεκροῦ
<nonn. d. 26.116> ἐκ χροὸς ἀζαλέοιο δυσώδεες ἔπνεον αὖραι.
<nonn. d. 26.117> καὶ φθλάκων στρατὸς ἦεν ἐελμένον ἄνδρα φυλάσσων,
<nonn. d. 26.118> ὃν τότε κερδαλέη θυγάτηρ ἀπατήνορι μύθῳ
<nonn. d. 26.119> ἤπαφεν: ἱκεσίην δὲ βαρύστονον ἴαχε φωνὴν
<nonn. d. 26.120> σεισαμένη δολόεντα νεητόκος εἵματα νύμφη:
<nonn. d. 26.121> “μή με κατακτείνητε, φυλάκτορες: οὐδὲν ἀείρω,
<nonn. d. 26.122> οὐ ποτὸν ἦλθον ἄγουσα καὶ οὔ τινα δαῖτα τοκῆι:
<nonn. d. 26.123> δάκρυα, δάκρυα μοῦνον ἐμῷ γενετῆρι κομίζω:
<nonn. d. 26.124> χεῖρες ἀπαγγέλλουσιν ἐλεύθεροι: εἰ νόος ὑμῖν,
<nonn. d. 26.125> εἰ νόος ἐστὶν ἄπιστος, ἀμεμφέα λύσατε μίτρην,
<nonn. d. 26.126> ῥίψατέ μοι κρήδεμνα, τινάξατε χερσὶ χιτῶνα:
<nonn. d. 26.127> οὐ ποτὸν ἦλθον ἄγουσα φερέσβιον. ἀλλὰ καὶ αὐτὴν
<nonn. d. 26.128> κρύψατε σὺν γενετῆρι καταχθονίῳ με βερέθρῳ
<nonn. d. 26.129> οὐ φόβος, οὐ φόβος εἰμί, καὶ ἢν σκηπτοῦχος ἀκούσῃ:
<nonn. d. 26.130> τίς νέκυν οἰκτείροντι χολώεται; αἰνομόρῳ δὲ
<nonn. d. 26.131> τίς κοτέει θνήσκοντι; τίς ἄπνοον οὐκ ἐλεαίρει;
<nonn. d. 26.132> ὄμματα δ' ἠμύοντα κατακλείσω μενετῆρος:
<nonn. d. 26.133> κρύψατε: τίς θανάτοιο πέλει φθόνος; ὀλλυμένους δὲ
<nonn. d. 26.134> εἶς τάφος ἀμφοτέρους, γενέτην καὶ παῖδα, δεχέσθω.”
<nonn. d. 26.135> ὣς φαμένη παρέπεισε. καὶ εἰς μυχὸν ἔδραμε κούρη,
<nonn. d. 26.136> ὀρφναίῳ μενετῆρι φαεσφόρος: ὲν δὲ βερέθρῳ
<nonn. d. 26.137> εἰς στόμα πατρὸς ἔχευεν ἀλεξικάκων γάλα μαζῶν
<nonn. d. 26.138> ἄτρομος, ̓Ηερίης δὲ θεουδέος ἔργον ἀκούων
<nonn. d. 26.139> Δηριάδης θάμβησε: περισσονόοιο δὲ κούρης
<nonn. d. 26.140> εἴκελον εἰδώλῳ γενέτην ἀνελύσατο δεσμῶν:
<nonn. d. 26.141> φήμη δ' ἀμφιβόητος ἀκούετο, καὶ στρατός ̓Ινδῶν
<nonn. d. 26.142> μαζὸν ἀλεξικάκοιο δολοπλόκον ᾔνεσε νύμφης.
<nonn. d. 26.143> ὃς τότε Βωλίγγεσσι μετέπρεπεν, ὡς μέσος ἄστρων
<nonn. d. 26.144> αἰθέρα φαιδρύνων ἀμαρύσσεται ̔́Εσπερος ἀστήρ,
<nonn. d. 26.145> ἕσπερος, ἑσπομένης λιποφεγγέος ἄγγελος ὄρφνης.
<nonn. d. 26.146> Γίγγλων δ' ὑψικάρηνος ἀερσιπόδης τε Θυραιεὺς
<nonn. d. 26.147> ὑψινεφής θ' ̔́Ιππαλμος ὑπὲρ πυμάτης κλίμα μαίης
<nonn. d. 26.148> ὥπλισαν αἰόλα φῦλα δοριθρασέων ̓Αραχωτῶν
<nonn. d. 26.149> Δερσαίων τε φάλαγγας ὁμήλυδας, οἴ τε σιδήρῳ
<nonn. d. 26.150> κτεινομένους κατ' ̓́Αρηα χυτῇ κρύπτουσι κονίῃ
<nonn. d. 26.151> ̔κτεινομένους κατὰ δῆριν ἐτυμβεύοντο κονίᾐ.
<nonn. d. 26.152> καὶ στρατὸν ἀγκυλότοξον ἀολλίσσας ἐπικούρων
<nonn. d. 26.153> ̔Αβράθοος βραδύς ἦλθε: νεοτμήτων δὲ κομάων
<nonn. d. 26.154> αἰδόμενος κεκόρυστο, χόλον καὶ πένθος ἀέξων
<nonn. d. 26.155> βουκεράου βασιλῆος, ἐπεί νύ οἱ ἄφρονι λύσσῃ
<nonn. d. 26.156> Δηριάδης ὑπέροπλος ὅλην ἀπεκείρατο χαίτην,
<nonn. d. 26.157> ̓Ινδοῖς πικρὸν ὄνειδος. ἀναγκαῖος δὲ μαχητὴς
<nonn. d. 26.158> εἰς ἐνοπὴν μόγις ἦλθε, καὶ αἰπυλόφῳ τρυφαλείῃ
<nonn. d. 26.159> λωβητὴν ἐκάλυπτε λιπότριχον ἄντυγα κόρσης,
<nonn. d. 26.160> κρυπτὸν ἐνὶ κραδίῃ μεθέπων κότον: ὲν δὲ κυδοιμοῖς
<nonn. d. 26.161> ἤματι μὲν πολέμιζεν, ἀεὶ δ' ὑπὸ πάννυχον ὥρην
<nonn. d. 26.162> ἄγγελον ἀγγέλλοντα νοήματα Δηριαδῆος
<nonn. d. 26.163> Βάκχῳ πιστὸν ἔπεμπεν ὀπάονα: λαθριδίως δὲ
<nonn. d. 26.164> Δηριάδῃ κεκόρυστο καὶ ἀμφαδίην Διονύσῳ.
<nonn. d. 26.165> Ξούθων δ' ἄγρια φῦλα καὶ ἐγρεμόθων ̓Αριηνῶν
<nonn. d. 26.166> καὶ Ζοάρων ἐκόρυσσε γονὴν καὶ φῦλον ̓Εάρων
<nonn. d. 26.167> Κασπείρων τε γένεθλα καὶ ̓Αρβίας, οἵ τ' ἔχον αὐτὸν
<nonn. d. 26.168> ̔́Υσπορον αἰγλήεντι διαστίλβοντα ῥεέθρῳ,
<nonn. d. 26.169> ἠλέκτρου κομόωντα βαθυπλούτοισι μετάλλοις,
<nonn. d. 26.170> οἶ τ' ἔχον ̓Αρσανίην εὐδείελον, ἧχι γυναῖκες
<nonn. d. 26.171> εἰς μίαν ἠριγένειαν ἐθήμονι Παλλάδος ἱστῷ
<nonn. d. 26.172> ὀξείαις παλάμῃσιν ὅλον τελέουσι χιτῶνα.
<nonn. d. 26.173> τοῖς δ' ἐπὶ χωρήσσοντο κυβιστητῆρι κυδοιμῷ
<nonn. d. 26.174> Κυραῖοι, δεδαῶτες ἁλίκτυπον ἄντυγα νήσων,
<nonn. d. 26.175> ̓́Αρεος εἰναλίοιο δαήμονες: ὑγροπόρους δὲ
<nonn. d. 26.176> ὁλκάδας οὐ δεδάασιν, ἀδεψήτῳ δὲ βοείῃ
<nonn. d. 26.177> δουρατέων πλώουσι τύπῳ τεχνήμονι νηῶν:
<nonn. d. 26.178> δέρμασι δ' ἰθύνουσι νόθον πλόον, οἷς ἔνι ναύτης
<nonn. d. 26.179> ἕζεται ἀκλύστοισιν ἐν οἴδμασι ποντοπορεύων,
<nonn. d. 26.180> ὁλκάσι μιμηλοῖσι θαλάσσια νῶτα χαράσσων.
<nonn. d. 26.181> τούς Θύαμις κόσμησε καὶ ̔́Ολκασος, ὄρχαμος ἀνδρῶν,
<nonn. d. 26.182> Ταρβήλου δύο παῖδες ἀκοντοφόροιο τοκῆος.
<nonn. d. 26.183> καὶ πολὺς ἑσμὸς ἵκανεν ̓Αρεκζάντειαν ἐάσας,
<nonn. d. 26.184> ξείνου δουρατέου μέλιτος τροφόν, ἧχι πιόντα
<nonn. d. 26.185> ἠερίης ζείδωρον ̔Εώιον ἀρδμὸν ἐέρσης
<nonn. d. 26.186> δένδρεα χαιτήεντα μελίρρυτον, ὡς ἀπὸ σίμβλων,
<nonn. d. 26.187> δαιδαλέην ὠδῖνα σοφῆς τίκτουσι μελίσσης,
<nonn. d. 26.188> αὐτοτόκων πετάλων χλοερὸν ποτόν: εἰς πεδίον γὰρ
<nonn. d. 26.189> ἀρτιφανὴς Φαέθων, ὅτε λούεται ̓Ωκεανοῖο,
<nonn. d. 26.190> ὄμπνιον ̓Ηῴης ἀποσείεται ἰκμάδα χαίτης,
<nonn. d. 26.191> ῥαίνων ζωοτόκοιο φυτηκόμον αὔλακα γαίης.
<nonn. d. 26.192> τοῖον ̓Αρειζάντεια φέρει μέλι, τῷ ἔπι χαίρων
<nonn. d. 26.193> νηχόμενος πτερύγεσσιν ὑπὲρ πετάλοιο χορεύων
<nonn. d. 26.194> ἵπταται ἄσπετος ὄρνις: ὄφις δέ τις ἀγκύλος ἕρπων,
<nonn. d. 26.195> μιτρώσας ἑλικηδόν, ὁμόπλοκος ἡδέι δένδρῳ,
<nonn. d. 26.196> ἰκμάδα λειριόεσσαν ἀμέλγεται ἅρπαγι λαιμῷ,
<nonn. d. 26.197> χείλεσι λιχμώων γλυκερὴν ὠδῖνα κορύμβων:
<nonn. d. 26.198> δενδραίην δὲ δράκοντες ἀναβλύζοντες ἐέρσην
<nonn. d. 26.199> ἡδὺ μέλι προχέουσι, καὶ οὐ τόσον ἰὸν ἀλήτην
<nonn. d. 26.200> πικρὸν ἀποπτύουσιν, ὅσον γλυκύ χεῦμα μελίσσης:
<nonn. d. 26.201> ἧχι μελισταγέεσσιν ἐπ' ἀκρεμόνεσσιν ἀείδει
<nonn. d. 26.202> ὡρίων, γλυκὺς ὄρνις, ὁμοίιος ἔμφρονι κύκνῳ:
<nonn. d. 26.203> οὐ μέν ἀνακρούει Ζεφυρηίδι σύνθροος αὔρῃ
<nonn. d. 26.204> ὑμνοτόκων πτερύγων ἀνεμώδεα ῥοῖζον ἰάλλων,
<nonn. d. 26.205> ἀλλὰ σοφοῖς στομάτεσσι μελίζεται, οἷά τις ἀνὴρ
<nonn. d. 26.206> πηκτίδι νυμφοκόμῳ θαλαμηπόλον ὕμνον ἀράσσων.
<nonn. d. 26.212> κατρεύς δ' ἐσσομένοιο προθεσπίζει χύσιν ὄμβρου,
<nonn. d. 26.213> ξανθοφυής, λιγύφωνος: ἀπὸ βλεφάρων δέ οἱ αἴγλη
<nonn. d. 26.214> πέμπεται ὀρθρινῇσι βολαῖς ἀντίρροπος ̓Ηοῦς:
<nonn. d. 26.207> πολλάκι δ' ἠνεμόεντος ὑπὲρ δένδροιο λιγαίνων
<nonn. d. 26.208> σύνθροος ὡρίωνος ἀνέπλεκε γείτονα μολπήν,
<nonn. d. 26.209> φοινικέαις πτερύγεσσι κεκασμένος: ἧ τάχα φαίης,
<nonn. d. 26.210> μελπομένου κατρῆος ἑώιον ὕμνον ἀκούων,
<nonn. d. 26.211> ὄρθριον αἰολόδειρον ἀηδόνα κῶμον ὑφαίνειν.
<nonn. d. 26.215> κεῖθι καὶ ἐγρεμόθων μερόπων στρατός, οὓς ἐπὶ χάρμην
<nonn. d. 26.216> ἄτρομος ̔Ιππάλμοιο πάις θώρηξε Πυλοίτης,
<nonn. d. 26.217> γνωτὸν ἔχων Βιλλαῖον, ὁμόστολον ἡγεμονῆα.
<nonn. d. 26.218> τοῖς δ' ἐπὶ θωρήσσοντο Σίβαι καὶ λαὸς ̔Υδάρκης,
<nonn. d. 26.219> καὶ στρατὸς ἄλλος ἵκανε πόλιν Καρμῖναν ἐάσας:
<nonn. d. 26.220> τῶν ἄμα Κύλλαρος ἦρχε καἰ ̓Αστράεις, πρόμος ̓Ινδῶν,
<nonn. d. 26.221> Βρόγγου δίζυγα τέκνα τετιμένα Δηριαδῆι.
<nonn. d. 26.222> καὶ στόλος ἄλλος ἵκανε τριηκοσίων ἀπὸ νήσων,
<nonn. d. 26.223> αἵ τε περιστιχόωσιν ἀμοιβάδες ἄλλυδις ἄλλαι
<nonn. d. 26.224> γείτονες ἀλλήλῃσιν, ὅπῃ περιμήκεϊ πορθμῷ
<nonn. d. 26.225> δίστομος ̓Ινδὸς ἄγων μετανάστιον ἀγκύλον ὕδωρ,
<nonn. d. 26.226> ἑρπύζων κατὰ βαιὸν ἀπ' ̓Ινδῴου δονακῆος
<nonn. d. 26.227> λοξὸς ὑπὲρ δαπέδοιο παρ' ̓Ηῴου στόμα πόντου,
<nonn. d. 26.228> ἔρχεται αὐτοκύλιστος ὑπὲρ λόφον Αἰθιοπῆα:
<nonn. d. 26.229> ἧχι θερειγενέων ὑδάτων ὑψούμενος ὁλκῷ
<nonn. d. 26.230> χεύμασιν αὐτογόνοις ἐπὶ πήχεϊ πῆχυν ἀέξει,
<nonn. d. 26.231> καὶ χθόνα πιαλέην ἀγκάζεται ὑγρὸς ἀκοίτης,
<nonn. d. 26.232> τέρπων ἰκμαλέοισι φιλήμασι διψάδα νύμφην,
<nonn. d. 26.233> οἶστρον ἔχων πολύπηχυν ἀμαλλοτόκων ὑμεναίων,
<nonn. d. 26.234> μέτρῳ ἀμοιβαίῳ παλιναυξέα χεύματα τίκτων
<nonn. d. 26.235> Νεῖλος ἐν Αἰγύπτῳ καὶ ἑώιος ̓Ινδὸς ̔Υδάσπης.
<nonn. d. 26.236> κεῖθι μελαμψήφιδα διαξύων ῥόον όπλῇ
<nonn. d. 26.237> νήχεται ὑδατόεις ποταμήιος ἵππος ἀλήτης,
<nonn. d. 26.238> οἶος ἐμοῦ Νείλοιο θερειγενές οἶδμα χαράσσων
<nonn. d. 26.239> ναιετάει, βυθίοιο δι' ὕδατος ὑγρὸς ὁδίτης
<nonn. d. 26.240> μηκεδαναῖς γενύεσσιν: ἐπ' αἰγιαλοῖο δὲ βαίνει
<nonn. d. 26.241> αἰχμῇ καρχαρόδοντι διασχίζων ῥάχιν ὕλης,
<nonn. d. 26.242> καὶ διερὴν ἀχάρακτον ἔχων γένυν ἅρπαγα καρπῶν
<nonn. d. 26.243> μιμηλῇ δρεπάνῃ σταχυηφόρα λήια τέμνει,
<nonn. d. 26.244> ἀμητὴρ ἀσίδηρος ἀμαλλοφόρου τοκετοῖο:
<nonn. d. 26.245> τοῖα μὲν ἑπταπόροιο φατίζεται εἴκελα Νείλου
<nonn. d. 26.246> ̓Ινδῴου ποταμοῖο φέρειν μένος. οἱ δὲ λιπόντες
<nonn. d. 26.247> νήσων ἀγκύλα κύκλα καὶ ἕδρανα γείτονος ̓Ινδοῦ
<nonn. d. 26.248> ἄνδρες ἐθωρήσσοντο μαχήμονες, ὦν πρόμος ἀνὴρ
<nonn. d. 26.249> ̔Ρίγβασος ἡγεμόνευεν, ἔχων ἴνδαλμα Γιγάντων.
<nonn. d. 26.250> οὐδὲ γέρων ̓́Αρητος ἐλείπετο Δηριαδῆος
<nonn. d. 26.251> εἰς ἐνοπὴν καλέοντος, ἀνὴρ βαρύς: ἀλλὰ καθάψας
<nonn. d. 26.252> χαλκοβαρῆ λασίοιο κατὰ στέρνοιο χιτῶνα
<nonn. d. 26.253> γηραλέου κούφιζεν ὑπὲρ νώτοιο βοείην,
<nonn. d. 26.254> αὐχένι κυρτωθέντι περικρεμάσας τελαμῶνα.
<nonn. d. 26.255> καὶ στρατιὴν θώρηξεν ἀναγκαῖος πολεμιστὴς
<nonn. d. 26.256> πέντε σὺν υἱήεσσι, Δύκῳ καὶ ὁμήλυδι Μύρσῳ,
<nonn. d. 26.257> Γλαύκῳ καὶ Περίφαντι καὶ ὀψιγόνῳ Μελανῆι.
<nonn. d. 26.258> καὶ πολιὴν πλοκαμῖδα περισφίγξας τρυφαλείῃ
<nonn. d. 26.259> λαιὸν ἐυτροχάλοιο μετέστιχε δηιοτῆτος,
<nonn. d. 26.260> δεξιτερὸν πολέμοιο κέρας τεκέεσσιν ἐάσας,
<nonn. d. 26.261> οὓς φύσις ἀφθόγγων στομάτων σφρηγίσσατο δεσμῷ,
<nonn. d. 26.262> γλῶσσαν ὑποσφίγξασα σοφῆς ὀχετηγὸν ἰωῆς:
<nonn. d. 26.263> ὁππότε γὰρ θαλάμοιο παρὰ φλιῇσι χορεύων
<nonn. d. 26.264> Λαοβίην ζυγίοιο γάμου πιστώσατο θεσμῷ
<nonn. d. 26.265> παιδογόνοις ̓́Αρητος ὁμιλήσας ὑμεναίοις,
<nonn. d. 26.266> ἔνθεον ἔπλετο θάμβος, ἐπεὶ γαμίῳ παρὰ βωμῷ
<nonn. d. 26.267> νυμφοκόμῳ πεπόνητο θυηπολέων ̓Αφροδίτῃ
<nonn. d. 26.268> νυμφίος ἀρτιχόρευτος, ἐν εὐύμνῳ δὲ μελάθρῳ
<nonn. d. 26.269> δοῦπον ἀνακλάγξασα λεχώιον ἀνθερεῶνος
<nonn. d. 26.270> μάντις ἐπεσσομένων ἐβαρύνετο πουλυτό̔??̓ος σῦς,
<nonn. d. 26.271> ἀλλοίην καὶ ἄπιστον ἐλαφρίζουσα λοχείην,
<nonn. d. 26.272> καὶ νεπόδων ὤδινε νόθον γένος, ἐκ λαγόνων δὲ
<nonn. d. 26.273> ὑγρὴν ἰχθυόεσσαν ἀνηκόντιζε γενέθλην,
<nonn. d. 26.274> ἀντὶ τόκου χθονίοιο λοχευσαμένη τόκον ἅλμης.
<nonn. d. 26.275> καὶ συὸς ἰχθυγόνοιο πολύστομος ἵπτατο Φήμη
<nonn. d. 26.276> λαὸν ἀολλίζουσα: πολυσπερέες δὲ πολῖται
<nonn. d. 26.277> χερσαίην πολύτεκνον ἐθηήσαντο γενέθλην,
<nonn. d. 26.278> ἰσοφυὲς μίμημα θαλασσοτόκοιο λοχείης.
<nonn. d. 26.279> μαντιπόλον δ' ἐρέεινε θεηγόρον: εἰρομένῳ δὲ
<nonn. d. 26.280> ἐσσομένην θέσπιζεν ἀφωνήτων στίχα παίδων,
<nonn. d. 26.281> εἰναλίης ἴνδαλμα λιπογλώσσοιο γενέθλης.
<nonn. d. 26.282> καὶ τότε μάντις ἔλεξε προάγγελα θέσφατα κεύθειν,
<nonn. d. 26.283> ὄφρά κεν ἱλάσκοιτο τανύπτερον υἱέα Μαίης,
<nonn. d. 26.284> γλώσσης ἡγεμονῆα, σοφῆς ἰθύντορα φωνῆς.
<nonn. d. 26.285> Λαοβίη δ' ὤδινεν, ἀμοιβαίῃ δὲ λοχείῃ
<nonn. d. 26.286> τίκτε συὸς βρεφέεσσιν ἰσηρίθμων στίχα παίδων,
<nonn. d. 26.287> ἰχθύσιν ἀφθόγγοισιν ἐοικότας, οὓς μετὰ νίκην
<nonn. d. 26.288> Βάκχος ἄναξ ἐλέαιρε, λιποφθόγγων δ' ἀπὸ λαιμῶν
<nonn. d. 26.289> γλώσσης δεσμὸν ἔλυσε, καὶ ἤλασεν ἥλικα σιγήν,
<nonn. d. 26.290> φωνὴν δ' ὀψιτέλεστον ἐπεξύνωσεν ἑκάστῳ.
<nonn. d. 26.291> τοῖσι συνεστρατόωντο φερεσσακέες πολεμισταί,
<nonn. d. 26.292> οἵ τε Πύλας ἐνέμοντο καὶ οἳ λάχον ἐγγύθεν Εὕρου
<nonn. d. 26.293> ναιομένην Εὔκολλα, μαχήμονος ἔνδιον ̓Ηοῦς,
<nonn. d. 26.294> καὶ ζαθέην Γορύανδιν ἐύσπορον αὔλακα γαίης.
<nonn. d. 26.295> τοῖς δ' ἐπὶ θωρήχθησαν, ὅσοι λάχον ἄντυγας Οἴτης,
<nonn. d. 26.296> μητέρα δενδρήεσσαν ἀμετροβίων ἐλεφάντων,
<nonn. d. 26.297> οἷς φύσις ὤπασε κύκλα διηκοσίων ἐνιαυτῶν
<nonn. d. 26.298> ζώειν ἀενάοιο χρόνου πολυκαμπέι νύσσῃ,
<nonn. d. 26.299> ἠὲ τριηκοσίων: καὶ βόσκεται ἄλλος ἐπ' ἄλλῳ,
<nonn. d. 26.300> ἐκ ποδὸς ἀκροτάτου μελανόχροος ἄχρι καρήνου:
<nonn. d. 26.301> γναθμοῖς μηκεδανοῖσιν ἔχων προβλῆτας ὀδόντας
<nonn. d. 26.302> δίζυγας, ἀμητῆρι τύπῳ γαμψώνυχος ἅρπης,
<nonn. d. 26.303> θηγαλέῳ τμητῆρι, διαστείχει στίχα δένδρων
<nonn. d. 26.304> ποσσὶ τανυκνήμοισιν: ἔχων δ' ἴνδαλμα καμήλων
<nonn. d. 26.305> καὶ λοφίην ἐπίκυρτον, ἑῷ πολυχανδέι νώτῳ
<nonn. d. 26.306> ἑσμὸν ἄγει νήριθμον ἐπασσυτέρων ἐλατήρων,
<nonn. d. 26.307> δινεύων στατὸν ἴχνος ἀκαμπέι γούνατος ὁλκῷ,
<nonn. d. 26.308> καὶ τύπον εὐρυμέτωπον ἐχιδναίοιο καρήνου,
<nonn. d. 26.309> αὐχένα βαιὸν ἔχων κυρτούμενον: εἷλε δὲ λεπτὸν
<nonn. d. 26.310> ὄμμασιν ἰσοτύποισι συῶν ἴνδαλμα προσώπου,
<nonn. d. 26.311> ὑψιφανής, περίμετρος: ἑλισσομένου δὲ πορείῃ
<nonn. d. 26.312> οὔατα μὲν λιπόσαρκα, παρήορα γείτονι κόρσῃ,
<nonn. d. 26.313> λεπταλέων ἀνέμων ὀλίγῃ ῥιπίζεται αὔρῃ:
<nonn. d. 26.314> πυκνὰ δὲ μαστίζουσα δέμας νωμήτορι παλμῷ
<nonn. d. 26.315> λεπτοφυὴς ἐλάχεια τινάσσεται ἄστατος οὐρή.
<nonn. d. 26.316> πολλάκι δ' ἐν πολέμοισι γένυν προβλῆτα τινάσσων
<nonn. d. 26.317> ἀνέρι ταυροκάρηνος ἐπέχραεν ἠλίβατος θήρ,
<nonn. d. 26.318> ξείνην καρχαρόδοντα φέρων ἑτερόστομον ἅρπην,
<nonn. d. 26.319> δινεύων ἑκάτερθε γενειάδος ἔμφυτον αἰχμήν:
<nonn. d. 26.320> πολλάκι δ' εὐθώρηκα μετάρσιον ἀσπιδιώτην
<nonn. d. 26.321> ὄρθιον ἠέρταζε πεπαρμένον ἅρπαγι λαιμῷ,
<nonn. d. 26.322> ἄνδρα δὲ καρχαρόδοντι κατεπρήνιξεν ἀκωκῇ
<nonn. d. 26.323> καὶ νέκυν αὐτοκύλιστον ἐπὶ στροφάλιγγι κονίης
<nonn. d. 26.324> ὑψόθεν ἠκόντιζε παλινδίνητον ἀλήτην,
<nonn. d. 26.325> αἰθύσσων ἑλικηδὸν ἴτυν σκολιοῖο γενείου
<nonn. d. 26.326> κάρχαρον ἔνθα καὶ ἔνθα παρὰ προβολῇσιν ὀδόντων
<nonn. d. 26.327> ἀντίτυπον σπειρηδὸν ἐχιδνήεσσιν ἀκάνθαις,
<nonn. d. 26.328> ἄχρι ποδῶν τανύων κεχαραγμένον ἆορ ὀδόντων.
<nonn. d. 26.329> τοὺς μὲν ἄναξ Διόνυσος ἄγων μετὰ φύλοπιν ̓Ινδῶν
<nonn. d. 26.330> Καυκασίην παρὰ πέζαν ̓Αμαζονίου ποταμοῖο
<nonn. d. 26.331> εἰς φόβον εὐπήληκας ἀνεπτοίησε γυναῖκας,
<nonn. d. 26.332> ἠλιβάτων λοφίῃσιν ἐφεδρήσσων ἐλεφάντων.
<nonn. d. 26.333> ἀλλὰ τὰ μὲν μετὰ δῆριν. ἐς ὑσμίνην δὲ Λυαίου
<nonn. d. 26.334> Δηριάδῃ καλέοντι τότε πρόμος ἦλθε Πυλοίτης,
<nonn. d. 26.335> ὀρθοπόδην ἐλέφαντα κατὰ κλόνον ἡνιοχεύων,
<nonn. d. 26.336> καλλιτόκου Μαραθῶνος ̓Αρειμανὲς αἷμα γενέθλης:
<nonn. d. 26.337> καί οἱ ἐς ὑσμίνην ἑτερόθροος ἕσπετο γείτων
<nonn. d. 26.338> λαὸς ἐυκρήδεμνον ̓Εριστοβάρειαν ἐάσας.
<nonn. d. 26.339> Δερβίκων δὲ γένεθλα συνέσπετο Δηριαδῆι
<nonn. d. 26.340> Αἰθίοπές τε Σάκαι τε καὶ ἔθνεα ποικίλα Βάκτρων,
<nonn. d. 26.341> καὶ πολὺς οὐλοκόμων Βλεμύων στρατός. ἀλλοφανῆ δὲ
<nonn. d. 26.342> Αἰθίοπες μεθέπουσι τύπον τεχνήμονα χάρμης:
<nonn. d. 26.343> ἵππου γὰρ φορέοντες ὀλωλότος ἄντυγα κόρσης
<nonn. d. 26.344> ψευδόμενοι κρύπτουσιν ἀληθέα κύκλον ὀπωπῆς,
<nonn. d. 26.345> καὶ κεφαλὴν βροτέην ἑτέρῳ σφίγγουσι προσώπῳ,
<nonn. d. 26.346> ἄπνοον ἀσκήσαντες ἐς ἔμπνοον, ἐν δὲ κυδοιμοῖς
<nonn. d. 26.347> δήιον ἀγνώσσοντα νόθῳ κλονέουσι καρήνῳ:
<nonn. d. 26.348> καὶ πρόμος ἐκ στομάτων ἀπατήλιον ἦχον ἰάλλει,
<nonn. d. 26.349> ἵππιον ἀνδρομέῃ προχέων χρεμετισμὸν ἰωῇ.
<nonn. d. 26.350> οἱ μὲν ἀολλίζοντο καλεσσαμένου βασιλῆος.
<nonn. d. 26.351> πάντων δ' ἡγεμόνευεν ἐς ̓́Αρεα κοίρανος ̓Ινδῶν,
<nonn. d. 26.352> ὃν διερῇ φιλότητι πατὴρ ἔσπειρεν ̔Υδάσπης,
<nonn. d. 26.353> ̓Αστρίδος εὐώδινος ὁμιλήσας ὑμεναίοις,
<nonn. d. 26.354> κούρης ̓Ηελίοιο. φάτις δέ τις, ὅττί ἑ μήτηρ
<nonn. d. 26.355> νηιὰς ̓Ωκεανοῖο γένος τεκνώσατο Κητώ,
<nonn. d. 26.356> ἥν ποτε παφλάζοντι διερπύζων περὶ παστῷ
<nonn. d. 26.357> νυμφίος ὑδατόεντι γάμῳ πήχυνεν ̔Υδάσπης
<nonn. d. 26.358> γνήσιον αἷμα φέρων Τιτήνιον: ἀρχεγόνων γὰρ
<nonn. d. 26.359> ἐκ λεχέων Θαύμαντος ἐγείνατο δίζυγα φύτλην
<nonn. d. 26.360> ̓Ηλέκτρη ῥοδόπηχυς ὁμευνέτις, ἧς ἀπὸ λέκτρων
<nonn. d. 26.361> καὶ ποταμὸς βλάστησε καὶ ἄγγελος Οὐρανιώνων,
<nonn. d. 26.362> Ιρις ἀελλήεσσα καὶ ὠκυρέεθρος ̔Υδάσπης,
<nonn. d. 26.363> ἡ μὲν ἐπεντύνουσα ποδῶν δρόμον, ὃς δὲ ῥοάων:
<nonn. d. 26.364> ἄμφω δ' ἀντικέλευθον ἴσην μεθέπουσι πορείην,
<nonn. d. 26.365> ̓͂Ιρις ἐν ἀθανάτοισι καὶ ἐν ποταμοῖσιν ̔Υδάσπης.
<nonn. d. 26.366> τόσσος ἄρα στρατὸς ἦλθε: πόλις δ' ἐστείνετο λαῷ:
<nonn. d. 26.367> καὶ στίχες εὐπήληκες ἐμιτρώθησαν ἀίταις,
<nonn. d. 26.368> τετραπόρων πλήσαντες ἐν ἄστεϊ κύκλα κελεύθων:
<nonn. d. 26.369> οἱ μὲν ἐπὶ τριόδοισιν ἐπήτριμοι, οἱ δ' ἐνὶ βόθροις,
<nonn. d. 26.370> ἄλλοι δ' ἠλιβάτοιο πρὸ τείχεος, οἱ δ' ἐπὶ πύργων
<nonn. d. 26.371> νήδυμον ὕπνον ἴαυον ἀκοντοφόρων ἐπὶ λέκτρων.
<nonn. d. 26.372> ἡγεμόνων δὲ φάλαγγας ἑῷ ξείνισσε μελάθρῳ
<nonn. d. 26.373> Δηριάδης, καὶ πάντες ἀμοιβαίων ἐπὶ θώκων
<nonn. d. 26.374> ξεινοδόκῳ βασιλῆι μιῆς ἥπτοντο τραπέζης.
<nonn. d. 26.375> τοῖσι μὲν ἕσπερα δεῖπνα καὶ ἐννυχίου πτερὸν ̔́Υπνου
<nonn. d. 26.376> μέμβλετο, καὶ στρατὸς εὗδεν ἐνόπλιος ̓́Αρεϊ γείτων:
<nonn. d. 26.377> ἐγρεμόθῳ δ' εὕδοντες ἐφωμίλησαν ὀνείρῳ,
<nonn. d. 26.378> μιμηλὴν Σατύροισιν ἀναστήσαντες ̓Ενυώ.
<nonn. d. 27.1> ἄρτι δὲ λυσιπόνοιο τιναξαμένη πτερὸν ̔́Υπνου
<nonn. d. 27.2> ἀντολίης ὤιξε θύρας πολεμητόκος ̓Ηώς,
<nonn. d. 27.3> καὶ Κεφάλου λίπε λέκτρα σελασφόρα: βαλλόμενος δὲ
<nonn. d. 27.4> ἀντιπόρῳ Φαέθοντι μέλας λευκαίνετο Γάγγης:
<nonn. d. 27.5> καὶ φυγὰς ἀρτιχάρακτος ἐχάζετο κῶνος ὀμίχλης
<nonn. d. 27.6> σχιζόμενος φαέεσσιν: ἀπὸ δροσεροῖο δὲ δίφρου
<nonn. d. 27.7> ὄρθριος εἰαρινῇσιν ἐλούετο καρπὸς ἐέρσαις.
<nonn. d. 27.8> καὶ κλόνος ἦν. φαέθων δὲ πυριτρεφέων δρόμον ἵππων
<nonn. d. 27.9> ἀενάων ἐτέων φλογόεις ἀνεσείρασε ποιμήν,
<nonn. d. 27.10> γείτονος εἰσαΐων κορυθαιόλον ̓́Αρεος ἠχώ,
<nonn. d. 27.11> καὶ στρατὸν αἰχμάζειν προκαλίζετο μάρτυρι πυρσῷ,
<nonn. d. 27.12> θερμὸν ἀκοντίζων ῥοδόεν βέλος: ἀμφὶ δέ γαίῃ
<nonn. d. 27.13> αἱμαλέης ξένον ὄμβρον ἀπ' ἰκμάδος ὑέτιος Ζεὺς
<nonn. d. 27.14> οὐρανόθεν κατέχευε, φόνου πρωτάγγελον ̓Ινδῶν.
<nonn. d. 27.15> καὶ φονίαις λιβάδεσσιν ̓Ενυαλίου νιφετοῖο
<nonn. d. 27.16> δίψια κυανέης ἐρυθαίνετο νῶτα κονίης
<nonn. d. 27.17> ̓Ινδῴου δαπέδοιο: νεοσμήκτου δὲ σιδήρου
<nonn. d. 27.18> ἠελίου σελάγιζε βολαῖς ἀντίρροπος αἴγλη.
<nonn. d. 27.19> φαινομένας δὲ φάλαγγας ἐπὶ κλόνον ὥπλισεν ̓Ινδῶν
<nonn. d. 27.20> Δηριάδης ὑπέροπλος, ἐποτρύνων δὲ μαχητὰς
<nonn. d. 27.21> μῦθον ἀπειλητῆρος ἀνήρυγεν ἀνθερεῶνος:
<nonn. d. 27.22> “δμῶες ἐμοί, μάρνασθε, πεποιθότες ἠθάδι Νίκῃ,
<nonn. d. 27.23> καὶ θρασὺν ὃν καλέουσι κερασφόρον υἷα Θυώνης
<nonn. d. 27.24> λάτριν ἰσοκραίροιο τελέσσατε Δηριαδῆος.
<nonn. d. 27.25> κτείνατέ μοι καὶ Πᾶνας ἀλοιητῆρι σιδήρῳ:
<nonn. d. 27.26> εἰ δὲ θεοὶ γεγάασι, καὶ οὐ θέμις ἐστὶ δαΐξαι
<nonn. d. 27.27> Πανὸς ἀνουτήτοιο δέμας τμητῆρι σιδήρῳ,
<nonn. d. 27.28> Πᾶνας ὀρεσσινόμους ληίσσομαι, ἕνδοθι λόχμης
<nonn. d. 27.29> ἕθνεα βουκολέοντας ἐρημονόμων ἐλεφάντων.
<nonn. d. 27.30> πολλοὶ θῆρες ἕασι καὶ ἐνθάδε, τοῖσι συνάψω
<nonn. d. 27.31> Φῆρας ὁμοῦ καὶ Πᾶνας ὀρεσσινόμου Διονύσου:
<nonn. d. 27.32> κούρῃ δ' ἡμετέρῃ θαλαμηπόλον ἑσμὸν ὀπάσσω,
<nonn. d. 27.33> δαινυμένου Μορρῆος ὑποδρηστῆρα τραπέζης.
<nonn. d. 27.34> καί τις ἀνὴρ Φρυγίηθεν ὁμόστολος οἴνοπι Βάκχῳ
<nonn. d. 27.35> ̓Ινδῴου ποταμοῖο δέμας λούσειε ῥεέθροις,
<nonn. d. 27.36> ἀντὶ δὲ Σαγγαρίου καλέσει πατρῷον ̔Υδάσπην:
<nonn. d. 27.37> ἄλλος ἀνὴρ ̓Αλύβηθεν ὁμαρτήσας Διονύσῳ
<nonn. d. 27.38> ἐνθάδε θητεύσειε, καὶ ἀργυρέου ποταμοῖο
<nonn. d. 27.39> χεύματα καλλείψας πιέτω χρυσαυγέα Γάγγην.
<nonn. d. 27.40> χάζεό μοι, Διόνυσε, φυγὼν δόρυ Δηριαδῆος:
<nonn. d. 27.41> ἔστι καὶ ἐνθάδε πόντος ἀπείριτος: ἀλλὰ θαλάσσης
<nonn. d. 27.42> ̓Αρραβίης μετὰ κῦμα καὶ ἡμετέρη σε δεχέσθω:
<nonn. d. 27.43> εὐρύτερος βυθὸς οὗτος ἐρεύγεται ἄγριον ὕδωρ,
<nonn. d. 27.44> καὶ Σατύρους καὶ Βάκχον ἐπάρκιός ἐστι καλύψαι
<nonn. d. 27.45> καὶ στίχα Βασσαρίδων: οὐ μείλιχος ἐνθάδε Νηρεύς,
<nonn. d. 27.46> οὐ Θέτις ̓Ινδῴη σε δεδέξεται, οὐδέ σε κόλπῳ
<nonn. d. 27.47> ξεινοδόκον μετὰ κῦμα πάλιν φεύγοντα σαώσει,
<nonn. d. 27.48> αἰδομένη βαρύδουπον ἐμὸν πατρῷον ̔Υδάσπην.
<nonn. d. 27.49> ἀλλ' ἐρέεις: Κρονίωνος ̓Ολύμπιον αἷμα κομίζω.'
<nonn. d. 27.50> αἰθέρα Γαῖα λόχευσε χορῷ κεχαραγμένον ἄστρων:
<nonn. d. 27.51> οὐρανόθεν γένος ἔσχες: ἐμὴ δέ σε Γαῖα καλύψει:
<nonn. d. 27.52> καὶ Κρόνον ὠμηστῆρα νέων θοινήτορα παίδων
<nonn. d. 27.53> οὐρανόθεν γεγαῶτα κατέρυφε κόλπος ἀρούρης.
<nonn. d. 27.54> εἰμὶ δοριθρασέος στρατιῆς πρόμος: εἰμὶ Λυκούργου
<nonn. d. 27.55> φέρτερος, ὅς σε δίωκε καὶ ἀπτολέμους σέο Βάκχας:
<nonn. d. 27.56> σὸν γένος οὐ κλονέει με Διιπετές: αἰνομόρου γὰρ
<nonn. d. 27.57> σῆς Σεμέλης ἤκουσα πυριβλήτους ὑμεναίους:
<nonn. d. 27.58> μὴ στεροπὴν ἀγόρευε Διὸς νυμφοστόλον εὐνῆς,
<nonn. d. 27.59> μὴ κεφαλὴν Κρονίωνος ἤ ἄρσενα μηρὸν ἐνίψῃς:
<nonn. d. 27.60> οὐ Διὸς ὠδίνοντος ἐμὲ κλονέουσι λοχεῖαι:
<nonn. d. 27.61> πολλάκις ὠδίνουσαν ἐμὴν ἐνόησα γυναῖκα.
<nonn. d. 27.62> σὺν σοὶ δ', ἤν ἐθέλῃ, γενέτης τεὸς αὐτοτόκος Ζεὺς
<nonn. d. 27.63> ἄρσενι θωρήξειεν ἀρηγόνα θῆλυν ̓Αθήνην,
<nonn. d. 27.64> νίκην ἣν καλέουσιν, ἵνα πρηῶνας ἀράξας
<nonn. d. 27.65> Παλλάδος αἱμάξω κεφαλὴν ταμεσίχροϊ πέτρῳ
<nonn. d. 27.66> ἢ δορὶ τολμήεντι, καὶ εὐκεράων ἀπὸ τόξων
<nonn. d. 27.67> μηρὸν ἀπειλητῆρος ὀιστεύσω Διονύσου,
<nonn. d. 27.68> βουκεράων Σατύρων ἡγήτορος, οὐταμένου δὲ
<nonn. d. 27.69> καὶ Διὶ καὶ Βρομίῳ καὶ Παλλάδι μῶμον ἀνάψω:
<nonn. d. 27.70> εἰ δὲ σὺν ἀμφοτέροισι κορύσσεται ἀμφιγυήεις,
<nonn. d. 27.71> δεύομαι ̔Ηφαίστου τεχνήμονος, ὄφρα καὶ αὐτῷ
<nonn. d. 27.72> τεύχεα χαλκεύσειε πολύτροπα Δηριαδῆι.
<nonn. d. 27.73> οὐ τρομέω ποτὲ θῆλυν ἐγὼ πρόμον: εἰ δὲ τινάσσει
<nonn. d. 27.74> ἀστεροπὴν γενετῆρος, ἔχω πατρώιον ὕδωρ.
<nonn. d. 27.75> καὶ θρασύν, ὃν καλέουσιν ὁμόγνιον αἷμα Λυαίου,
<nonn. d. 27.76> Αἰακὸν οὐρανίοιο Διὸς βλάστημα τοκῆος
<nonn. d. 27.77> Ζηνὶ καταχθονίῳ δεδαϊγμένον ̓́Αιδι πέμψω:
<nonn. d. 27.78> οὐδέ μιν ἁρπάξειε δι' ἠέρος ἱπτάμενος Ζεύς.
<nonn. d. 27.79> καὶ πολέας Κρονίδαο δεδουπότας υἷας ἀκούω:
<nonn. d. 27.80> Δάρδανος ἐκ Διὸς ἔσκε καὶ ὤλετο, καὶ θάνε Μίνως,
<nonn. d. 27.81> οὐδέ μιν ἐρρύσαντο Διὸς ταυρώπιδες εὐναί:
<nonn. d. 27.82> εἰ δὲ θεμιστεύει καὶ ἐν ̓́Αιδι, τίς φθόνος ̓Ινδοῖς,
<nonn. d. 27.83> Αἰακὸς εἰ φθιμένοισι δικάζεται; ἤν δ' ἐθελήσῃ,
<nonn. d. 27.84> κοιρανίην κεκύων ἐχέτω καὶ σκῆπτρα βερέθρου.
<nonn. d. 27.85> καὶ δολιχοῖς μελέεσσιν ἐπιψαύοντας ̓Ολύμπου
<nonn. d. 27.86> γηγενέας Κύκλωπας ὀλέσσατε μὴ δορὸς αἰχμὴν
<nonn. d. 27.87> γαστρὶ μέσῃ πήξαντες ἤ αὐχένι, χαλκοβαρὲς δὲ
<nonn. d. 27.88> ὀφθαλμῷ τροχόεντι βέλος τετορημένον ἔστω.
<nonn. d. 27.89> μὴ χθονίους Κύκλωπας ὀλέσσατε: καὶ γὰρ ἐκείνων
<nonn. d. 27.90> δεύομαι: ̓Ινδῴῳ δὲ παρήμενος ἐσχαρεῶνι
<nonn. d. 27.91> Βρόντης μὲν βαρύδουπον ἐμοὶ σάλπιγγα τελέσσῃ
<nonn. d. 27.92> βρονταίοις πατάγοισιν ἰσόκτυπον, ὄφρά κεν εἴην
<nonn. d. 27.93> Ζεὺς χθόνιος, Στερόπης δὲ νέην ἀντίρροπον αἴγλην
<nonn. d. 27.94> ἀστεροπῆς τεύξειε καὶ ἐνθάδε: καί μιν ἐλέγξω
<nonn. d. 27.95> μαρνάμενος Σατύροισιν, ἵνα φρένα μᾶλλον ἀμύξῃ
<nonn. d. 27.96> Δηριάδην κτυπέοντα καὶ ἀστράπτοντα δοκεύων
<nonn. d. 27.97> ζηλήμων Κρονίδης, πεφοβημένος ὄρχαμον ̓Ινδῶν
<nonn. d. 27.98> ὑψιγόνου φλογόεντος ἀκοντιστῆρα κεραυνοῦ.
<nonn. d. 27.99> τίς φθόνος, εἰ πρηστῆρι μαχήμονα χεῖρα κορύσσω;
<nonn. d. 27.100> μητρὸς ἐμῆς γενέτης, φλογερῶν ἐπιήρανος ἄστρων,
<nonn. d. 27.101> αὐὸς ὅλος Φαέθων πυρόεις πρόμος: εἰ δὲ τοκῆος
<nonn. d. 27.102> αἷμα φέρω ποταμοῖο, καὶ ὑδατόεντι βελέμνῳ
<nonn. d. 27.103> μαρνάμενος μόθον ὑγρὸν ἀναστήσω Διονύσῳ,
<nonn. d. 27.104> Βάκχων ἐχθρὰ κάρηνα ῥοαῖς ποταμοῖο καλύπτων.
<nonn. d. 27.105> καὶ βυθίων τμήξαντες ἀλοιητῆρι σιδήρῳ
<nonn. d. 27.106> σώματα Τελχίνων τυμβεύσατε γείτονι πόντῳ,
<nonn. d. 27.107> πατρὶ Ποσειδάωνι μεμηλότα, δαιδαλέου δὲ
<nonn. d. 27.108> δίφρου γλαυκὰ λέπαδνα καὶ ὑγροπόρων γένος ἵππων
<nonn. d. 27.109> νίκης πόντια δῶρα κομίσσατε Δηριαδῆι.
<nonn. d. 27.110> καὶ ναέτην βαρύδεσμον ἀπειρώδινος ̓Αθήνης
<nonn. d. 27.111> ̔Ηφαίστου πυρόεντος ἀπόσπορον αἴθοπι πυρσῷ
<nonn. d. 27.112> φλέξατε, τὸν καλέουσιν ̓Ερεχθέα: καὶ γὰρ ἐκείνου
<nonn. d. 27.113> αἷμα φέρει περίπυστον ̓Ερεχθέος, ὅν ποτε μαζῷ
<nonn. d. 27.114> παρθενικὴ φυγόδεμνος ἀνέτρεφε Παλλὰς ἀμήτωρ,
<nonn. d. 27.115> λάθριον ἀγρύπνῳ πεφυλαγμένον αἴθοπι λύχνῳ:
<nonn. d. 27.116> μιμνέτω ̓Ινδῴῃ κεκαλυμμένος αἴθοπι κίστῃ,
<nonn. d. 27.117> καὶ κενεῷ ζοφόεντος ἐν ἕρκεϊ παρθενεῶνος.
<nonn. d. 27.118> καὶ τροχαλοὺς δρηστῆρας ἐυσκάρθμοιο βοείης,
<nonn. d. 27.119> ἴδμονας εὐπήληκος ̓Ενυαλίοιο χορείης,
<nonn. d. 27.120> ἄξατέ μοι Κορύβαντας ἀτευχέας: ὀλλυμένοις δὲ
<nonn. d. 27.121> διχθαδίοις τεκέεσσιν ἐπικλαύσειε Καβειρώ,
<nonn. d. 27.122> Λημνιὰς ἀκρήδεμνος: ἀπορρίψας δὲ πυράγρην
<nonn. d. 27.123> αἰθαλόεις ̔́Ηφαιστος ἑῆς ὀλετῆρα γενέθλης
<nonn. d. 27.124> ἥμενον ἀθρήσειεν ὑπὲρ δίφροιο Καβείρων
<nonn. d. 27.125> ἵππων χαλκοπόδων ἐπιβήτορα Δηριαδῆα.
<nonn. d. 27.126> κτείνω μὲν Διὸς υἷας: ̓Αρισταῖον δὲ δαμάσσαι
<nonn. d. 27.127> οὐ φθονέω Μορρῆι, λαγωβόλον υἱέα Φοίβου,
<nonn. d. 27.128> οὐτιδανῆς ἐλατῆρα φιλοπτολέμοιο μελίσσης.
<nonn. d. 27.129> ὑμεῖς μὲν δρεπάνοισι καὶ ἀμφιπλῆγι μαχαίρῃ
<nonn. d. 27.130> κτείνετε Βασσαρίδων ἁπαλὰς στίχας, ὑψίκερων δὲ
<nonn. d. 27.131> παῖδα Διὸς κερόεις ποταμήιος υἱὸς ὀλέσσει,
<nonn. d. 27.132> μή τις ὑποπτήσσειεν ἰδὼν ἐλατῆρα λεαίνης
<nonn. d. 27.133> ἢ πρόμον ἀγροτέρης ἐπιβήμενον ἰξύος ἄρκτου,
<nonn. d. 27.134> μὴ θηρῶν ζυγίων βλοσυρὸν στόμα: τίς γὰρ ἀλύξει
<nonn. d. 27.135> πόρδαλιν ἠὲ λέοντα κορυσσομένων ἐλεφάντων;”
<nonn. d. 27.136> ὣς φαμένου βασιλῆος ἐπὶ κλόνον ἤιον ̓Ινδοί,
<nonn. d. 27.137> οἱ μὲν ὑπὲρ νώτοιο σιδηροφόρων ἐλεφάντων,
<nonn. d. 27.138> οἱ δὲ συνεστρατόωντο θυελλοπόδων ὑπὲρ ἵππων.
<nonn. d. 27.139> καὶ πέλας ἦν πρυλέων στρατὸς ἄπλετος, οἱ μὲν ἀκωκάς,
<nonn. d. 27.140> οἱ δὲ σάκος φορέοντες, ὁ δὲ κληῖδα φαρέτρης:
<nonn. d. 27.141> ἄλλος ἀνηέρταζεν ἀνὴρ χαλκήλατον ἅρπην
<nonn. d. 27.142> ἀμητὴρ πολέμοιο, καὶ ἔστιχεν ἄλλος ἀείρων
<nonn. d. 27.143> ἀσπίδα καὶ θοὰ τόξα καὶ ἠνεμόεντας ὀιστούς.
<nonn. d. 27.144> καὶ μόθον ἐστήσαντο παρὰ στόμα γείτονος ̓Ινδοῦ,
<nonn. d. 27.145> εἰς πεδίον προθέοντες. ἀπ' εὐδένδροιο δὲ λόχμης
<nonn. d. 27.146> ἀσπίσι καὶ ξιφέεσσι καὶ ἀρραγέεσσι πετήλοις
<nonn. d. 27.147> θυρσοφόρος Διόνυσος ἑοὺς ἐκόρυσσε μαχητάς.
<nonn. d. 27.148> καὶ πισύρων ἀνέμων φλογερῆς ἀντώπιον ̓Ηοῦς
<nonn. d. 27.149> τέτραχα τεμνομένην στρατιὴν ἐστήσατο Βάκχων:
<nonn. d. 27.150> πρώτην μὲν βαθύδενδρα παρὰ σφυρὰ κυκλάδος ̓́Αρκτου,
<nonn. d. 27.151> ἧχι πολυσπερέων ποταμῶν πεφορημένον ὁλκῷ
<nonn. d. 27.152> Καυκασίου σκοπέλοιο Διιπετὲς ἔρχεται ὕδωρ,
<nonn. d. 27.157> τὴν αὐτὴν παρὰ πέζαν, ὅπῃ περιμήκεϊ πορθμῷ
<nonn. d. 27.158> χεῦμα παλινδίνητον ἄγει βαρύδουπος ̔Υδάσπης:
<nonn. d. 27.153> τὴν ἑτέρην δὲ φάλαγγα συνήρμοσεν, ὁππόθι γαίης
<nonn. d. 27.154> μεσσατίης στεφανηδὸν ἐς ἑσπέριον κλίμα νεύων
<nonn. d. 27.155> δίστομος οὺρεσίφοιτος ἑὸν ῥόον ̓Ινδὸς ἑλίσσει,
<nonn. d. 27.156> χεύμασιν ἀμφίζωστον ἐπιστέψας Παταλήνην:
<nonn. d. 27.161> καὶ τριτάτην κόσμησεν, ὅπῃ νοτίῳ παρὰ κόλπῳ
<nonn. d. 27.159> κύματι πορφύροντι μεσημβριὰς ἕλκεται ἅλμη:
<nonn. d. 27.160> καὶ στρατιὴν εὔχαλκον ἄναξ ἔστησε τετάρτην
<nonn. d. 27.162> ἀντολίης ὑπὸ πέζαν, ὅθεν δονακῆα διαίνων
<nonn. d. 27.163> στέλλεται εὐόδμοισι κατάρρυτος ὕδασι Γάγγης.
<nonn. d. 27.164> κεκριμένης δὲ φάλαγγος ἐυκνήμιδος ἑκάστης
<nonn. d. 27.165> τέσσαρας εὐπήληκας ἐκόσμεεν ἡγεμονῆας,
<nonn. d. 27.166> καὶ στρατὸν ὀτρύνων λαοσσόον ἴαχε φωνήν:
<nonn. d. 27.167> “Βασσαρίδες, καὶ δεῦρο χορεύσατε, δυσμενέων δὲ
<nonn. d. 27.168> κτείνατε βάρβαρα φῦλα, καὶ ἔγχεσι μίξατε θύρσους,
<nonn. d. 27.169> μίξατε καὶ ξιφέεσσι: καὶ ἠθάδος ἀντὶ τραπέζης
<nonn. d. 27.170> σάλπιγξ ἐγρεκύδοιμος ἐμοῖς Σατύροισι γενέσθω
<nonn. d. 27.171> πηκτὶς ἐμή: χλοερὴ δὲ καταιχμάζουσα σιδήρου
<nonn. d. 27.172> δούρατα νικήσειεν ἀκαχμένα φυλλὰς ὀπώρη:
<nonn. d. 27.173> ἀντὶ δὲ νυκτελίοιο χοροστασίης Διονύσου
<nonn. d. 27.174> αὐλὸς ἐμὸς φθέγξαιτο μετάτροπον ὕμνον ̓Ενυοῦς,
<nonn. d. 27.175> τερψινόου Βρομίοιο λιπὼν ἐπιδόρπιον ̓Ηχώ.
<nonn. d. 27.176> εἰ μὲν ἐμοὶ γόνυ δοῦλον ὑποκλίνειεν ̔Υδάσπης
<nonn. d. 27.177> μηδὲ πάλιν Βάκχοισι παλίγκοτον οἶδμα κορύσσῃ,
<nonn. d. 27.178> ἔσσομαι εὐάντητος, ὅλον δέ οἱ ἀγλαὸν ὕδωρ
<nonn. d. 27.179> χεύμασι ληναίοισιν ἐς Εὔιον οἶνον ἀμείψω,
<nonn. d. 27.180> τεύχων λαρὰ ῥέεθρα, καὶ ἀγριάδος λόφον ὕλης
<nonn. d. 27.181> μιτρώσω πετάλοισι καὶ ἀμπελόεντα τελέσσω:
<nonn. d. 27.182> εἰ δὲ πάλιν προχοῇσιν ἀλεξικάκοισιν ἀρήξει
<nonn. d. 27.183> ̓Ινδοῖς κτεινομένοισι καὶ υἱέι Δηριαδῆι,
<nonn. d. 27.184> ἀνδροφυὴς κερόεσσαν ἔχων ποταμηίδα μορφήν,
<nonn. d. 27.185> χεῦμα γεφυρώσαντες ὑπερφιάλου ποταμοῖο
<nonn. d. 27.186> ἴχνεσιν ἀβρέκτοισιν ὁδεύσατε δίψιον ὕδωρ,
<nonn. d. 27.187> καὶ γυμνῇ ψαμάθῳ πατέων αὐχμηρὸν ̔Υδάσπην
<nonn. d. 27.188> πεζὸς ὄνυξ εὔιππος ἐπιξύσειε κονίην.
<nonn. d. 27.189> εἰ δὲ πολυπτοίητος ̓Αρειμανέων πρόμος ̓Ινδῶν
<nonn. d. 27.190> αἰθερίου Φαέθοντος ἀπόσπορός ἐστι γενέθλης,
<nonn. d. 27.191> καὶ Φαέθων πυρόεσσαν ἐμοὶ στήσειεν ̓Ενυώ,
<nonn. d. 27.192> θυγατέρος κερόεσσαν ἑῆς ὠδῖνα γεραίρων,
<nonn. d. 27.193> γνωτὸν ἐμοῦ Κρονίδαο πάλιν Φαεθοντίδι χάρμῃ
<nonn. d. 27.194> πόντιον ὑδατόεντα πυρὸς σβεστῆρα κορύσσω:
<nonn. d. 27.195> Θρινακίην δ' ἐπὶ νῆσον ἐλεύσομαι, ὁππόθι ποῖμναι
<nonn. d. 27.196> καὶ βόες αἰθερίοιο πυραυγέος ̔Ηνιοχῆος,
<nonn. d. 27.197> ἠελίου δὲ θύγατρα, δορικτήτην ἅτε κούρην,
<nonn. d. 27.198> Λαμπετίην ἀέκουσαν ὑπὸ ζυγὰ δούλια σύρω,
<nonn. d. 27.199> ὄφρα γένυ κλίνειε: καὶ εἰς ὄρος ̓Αστρὶς ἀλάσθω,
<nonn. d. 27.200> μυρομένη βαρύδεσμον ὀπάονα Δηριαδῆα:
<nonn. d. 27.201> ἐλθέτω, ἢν ἐθέλῃ, μετανάστιος εἰς χθόνα Κελτῶν,
<nonn. d. 27.202> ὄφρα φυτὸν γεγαυῖα σὺν ̔Ηλιάδεσσι καὶ αὐτὴ
<nonn. d. 27.203> πυκνὰ φιλοθρήνοισιν ἐπικλαύσειε ῥεέθροις.
<nonn. d. 27.204> σπεύσατέ μοι καὶ κύκλα μελαρρίνοιο προσώπου
<nonn. d. 27.205> ̓Ινδῶν ληιδίων λευκαίνετε μύστιδι γύψῳ,
<nonn. d. 27.206> καὶ θρασὺν ἀμπελόεντι περιπλεχθέντα κορύμβῳ...
<nonn. d. 27.207> νεβρίδα χαλκοχίτωνι καθάψατε Δηριαδῆι:
<nonn. d. 27.208> καὶ Βρομίῳ γένυ δοῦλον ὑποκλίνων μετὰ νίκην
<nonn. d. 27.209> ̓Ινδὸς ἄναξ ῥίψειεν ἑὸν θώρηκα θυέλλαις,
<nonn. d. 27.210> κρείσσονι λαχνήεντι δέμας θώρηκι καλύπτων,
<nonn. d. 27.211> καὶ πόδα πορφυρέοισι περισφίγξειε κοθόρνοις
<nonn. d. 27.212> ἀργυρέας ἀνέμοισιν ἑὰς κνημῖδας ἐάσας,
<nonn. d. 27.213> καὶ μετὰ φοίνια τόξα καὶ ἠθάδος ἔργα κυδοιμοῦ
<nonn. d. 27.214> ὄργια νυκτιχόρευτα διδασκέσθω Διονύσου,
<nonn. d. 27.215> βάρβαρα δινεύων ἐπιλήνια βόστρυχα χαίτης.
<nonn. d. 27.216> δυσμενέων δὲ κάρηνα κομίσσατε σύμβολα νίκης
<nonn. d. 27.217> Τμῶλον ἐς ἠνεμόεντα, πεπαρμένα μάρτυρι θύρσῳ.
<nonn. d. 27.218> πολλὰς δ' ἐκ πολέμοιο μεταστήσω στίχας ̓Ινδῶν
<nonn. d. 27.219> ζωγρήσας μετ' ̓́Αρηα, παρὰ προπύλαια δὲ Λυδῶν
<nonn. d. 27.220> πήξω μαινομένοιο κεράατα Δηριαδῆος.”
<nonn. d. 27.221> ὥς φάμενος θάρσυνεν: ἐπερρώοντο δὲ Βάκχαι,
<nonn. d. 27.222> Σειληνοὶ δ' ἀλάλαζον ̓Αρηιφίλης μέλος ̓Ηχοῦς
<nonn. d. 27.223> καὶ Σάτυροι κελάδησαν ὁμοφθόγγων ἀπὸ λαιμῶν:
<nonn. d. 27.224> καὶ τυπάνου κελάδοντος ὁμόθροος ἔβρεμεν ἠχὼ
<nonn. d. 27.225> φρικαλέον μύκημα, φιλοκροτάλων δὲ γυναικῶν
<nonn. d. 27.226> χερσὶν ἀμοιβαίῃσιν ἀράσσετο δίκτυπος ἠχώ:
<nonn. d. 27.227> καὶ νομίη Φρύγα ῥυθμὸν ἀγέστρατος ἴαχε σύριγξ.
<nonn. d. 27.231> καὶ στρατιῆς προκέλευθος ἐπιβρίθουσα κυδοιμῷ
<nonn. d. 27.232> Μυγδονίη μάρμαιρε δι' ἠέρος ἁλλομένη φλόξ,
<nonn. d. 27.233> Βακχείην πυρόεσσαν ἀπαγγέλλουσα λοχείην:
<nonn. d. 27.234> Σειληνοῦ δὲ γέροντος ἀπ' εὐκεράοιο μετώπου
<nonn. d. 27.235> μαρμαρυγὴ σελάγιζεν: ὀρεσσαύλοιο δὲ Βάκχης
<nonn. d. 27.236> δέσμιος ἀπλέκτοισι δράκων ἐσφίγγετο χαίταις:
<nonn. d. 27.228> καὶ Σάτυροι πολέμιζον: ἐλευκαίνοντο δὲ γύψῳ
<nonn. d. 27.229> μυστιπόλῳ, καὶ φρικτὸν ἐπῃώρητο παρειαῖς
<nonn. d. 27.230> ψευδομένου νόθον εἶδος ἀφωνήτοιο προσώπου.
<nonn. d. 27.237> καί τις ἐπ' ἀντιβίοισι μεμηνότα τίγριν ἱμάσσων
<nonn. d. 27.238> δίφρα διεπτοίησεν ὁμοζυγέων ἐλεφάντων:
<nonn. d. 27.239> καὶ πολιὸς κεκόρυστο Μάρων ἑλικώδεϊ θαλλῷ,
<nonn. d. 27.240> ἡμερίδων ὄρπηκι διασχίζων δέμας ̓Ινδῶν
<nonn. d. 27.241> μαρναμένων.—καὶ πάντες, ὅσοι ναετῆρες ̓Ολύμπου,
<nonn. d. 27.242> Ζηνὶ παρεδριόωντες ἔσω θεοδέγμονος αὐλῆς
<nonn. d. 27.243> πασσυδὸν ἠγορόωντο πολυχρύσων ἐπὶ θώκων.
<nonn. d. 27.244> τοῖσι δὲ δαινυμένοισιν ἀπὸ κρητῆρος ἀφύσσων
<nonn. d. 27.245> εὐχαίτης γλυκὺ νέκταρ ἐῳνοχόει Γανυμήδης.
<nonn. d. 27.246> οὐ τότε γὰρ Τρώεσσιν ̓Αχαιικὸς ἔβρεμεν ̓́Αρης,
<nonn. d. 27.247> ὡς πάρος ὄφρα κύπελλα πάλιν μακάρεσσι κεράσσῃ
<nonn. d. 27.248> ἥβη καλλιέθειρα, καὶ ἀθανάτων ἑκὰς εἴη
<nonn. d. 27.249> Τρώιος οἰνοχόος, μὴ πατρίδος οἶτον ἀκούσῃ.
<nonn. d. 27.250> τοῖσι συναγρομένοις ἀγορήσατο μητίετα Ζεύς,
<nonn. d. 27.251> ἔννεπε δ' ̓Απόλλωνι καὶ ̔Ηφαίστῳ καὶ ̓Αθήνῃ:
<nonn. d. 27.252> “ἄξονος ὀμφαίοιο θεηγόρε κοίρανε Πυθοῦς,
<nonn. d. 27.253> τοξοσύνης σκηπτοῦχε, σελασφόρε, σύγγονε Βάκχου,
<nonn. d. 27.254> μνώεο Παρνησσοῖο καὶ ὑμετέρου Διονύσου:
<nonn. d. 27.255> ἄμπελος οὔ σε λέληθεν ἐφήμερος: οἶσθα καὶ αὐτὴν
<nonn. d. 27.256> ἀμφοτέρων σκοπέλων διδυμάονα μύστιδα πεύκην:
<nonn. d. 27.257> ἀλλὰ κασιγνήτοιο τεοῦ προμάχιζε Λυαίου,
<nonn. d. 27.258> Βασσαρίδων ἐπίκουρος ̓Ολύμπια τόξα τιταίνων:
<nonn. d. 27.259> Παρνησσοῦ δὲ γέραιρε τεὴν ξυνήονα πέτρην,
<nonn. d. 27.260> ὁππόθι κωμάζουσα χοροίτυπος ἴαχε Βάκχη,
<nonn. d. 27.261> σοὶ μέλος ἐντύνουσα καὶ ἀγρύπνῳ Διονύσῳ,
<nonn. d. 27.262> Δελφικὸν ἀμφοτέροισιν ὁμόζυγον ἁψαμένη πῦρ.
<nonn. d. 27.263> μνώεο σῆς, κλυτότοξε, λεοντοφόνοιο Κυρήνης:
<nonn. d. 27.264> δὸς χάριν ἀμφοτέροισι, καὶ ̓Αγρέι καὶ Διονύσῳ:
<nonn. d. 27.265> ὡς Νόμιος Σατύρων νομίων προμάχιζε γενέθλης.
<nonn. d. 27.266> ̔́Ηρης ζῆλον ἄλαλκε βαρύφρονα, μή ποτε Φοίβου
<nonn. d. 27.267> μητρυιὴ γελάσειε Διωνύσοιο φυγόντος,
<nonn. d. 27.268> ἥ τις ἐμῶν μεθέπουσα χόλον καὶ ζῆλον ἐρώτων
<nonn. d. 27.269> αἰὲν ἐμοῖς τεκέεσσι κορύσσεται: οὔ σε διδάξω
<nonn. d. 27.270> μητέρος ὑμετέρης λόχιον πόνον, ἡνίκα παίδων
<nonn. d. 27.271> δίζυγα φόρτον ἔχουσα πολύπλανος ἤιε Λητώ,
<nonn. d. 27.272> κέντροις παιδογόνοισιν ἱμασσομένη τοκετοῖο,
<nonn. d. 27.273> ὁππότε Πηνειοῖο φυγὰς ῥέος, ὁππότε Δίρκη
<nonn. d. 27.274> μητέρα σὴν ἀπέειπεν, ὅτε δρόμον εἶχε καὶ αὐτὸς
<nonn. d. 27.275> ̓Ασωπὸς βαρύγουνος ὀπίστερον ἴχνος ἐλίσσων,
<nonn. d. 27.276> εἰσόκε Δῆλος ἄμυνε μογοστόκος, εἰσόκε Λητὼ
<nonn. d. 27.277> οὐτιδανοῖς πετάλοισι γέρων μαιώσατο φοῖνιξ.
<nonn. d. 27.278> καὶ σύ, Διὸς πατέρος καὶ μητέρος ἄτρομε κούρη,
<nonn. d. 27.279> γνωτῷ, Παλλάς, ἄμυνε τεῆς κοσμήτορι πάτρης:
<nonn. d. 27.280> ῥύεο σοὺς ναετῆρος ἐφεσπομένους Διονύσῳ,
<nonn. d. 27.281> μηδὲ τεοῦ Μαραθῶνος ὀλωλότα τέκνα νοήσῃς:
<nonn. d. 27.282> ἀκταίης δὲ γέραιρε φερέπτολιν ὄζον ἐλαίης:
<nonn. d. 27.283> ̓Ικαρίῳ δὲ γέροντι χαρίζεο: καὶ γὰρ ἐκείνῳ
<nonn. d. 27.284> δώσει ποικιλόβοτρυς ἑὴν Διόνυσος ὀπώρην:
<nonn. d. 27.285> μνώεο Τριπτολέμοιο καὶ εὐαρότου Κελεοῖο,
<nonn. d. 27.286> μὴ ταλάρους γονόεντας ἀτιμήσῃς Μετανείρης:
<nonn. d. 27.287> καὶ γὰρ ἀοσσητῆρος ἐρισταφύλου σέο Βάκχου
<nonn. d. 27.288> Ζεὺς γονόεις ὠδῖνα πατὴρ ἐγκύμονι μηρῷ,
<nonn. d. 27.289> θηλυτέρην δ' ἐλόχευσε τεὴν ὠδῖνα καρήνῳ.
<nonn. d. 27.290> ἀλλὰ τεὴν δονέουσα γενέθλιον ἥλικα λόγχην,
<nonn. d. 27.291> αἰγίδα δ' αἰθύσσουσα κυβερνήτειραν ̓Ενυοῦς,
<nonn. d. 27.292> γίνεό μοι Σατύροισι βοηθόος, ὅττι καὶ αὐτοὶ
<nonn. d. 27.293> αἰγὸς ὀρεσσινόμου λασίους φορέουσι χιτῶνας:
<nonn. d. 27.294> καὶ θεὸς ἀγρονόμων, νομίης σύριγγος ἀνάσσων,
<nonn. d. 27.295> αἰγίδος ὑμετέρης ἐπιδεύεται αἰγίβοτος Πάν,
<nonn. d. 27.296> ὃς πρὶν ἀσυλήτοισιν ἐμοῖς σκήπτροις συνερίζων
<nonn. d. 27.297> μάρνατο Τιτήνεσσι, γαλακτοφόρου δὲ τιθήνης
<nonn. d. 27.298> αἰγὸς ̓Αμαλθείης ὀρεσίδρομος ἔπλετο ποιμήν:
<nonn. d. 27.299> ῥύεό μιν μετόπισθε βοηθόον ̓Ατθίδι χάρμῃ,
<nonn. d. 27.300> Μηδοφόνον ῥυτῆρα τινασσομένου Μαραθῶνος:
<nonn. d. 27.301> αἰγίδα σεῖο τίνασσε προασπίζουσα Λυαίου,
<nonn. d. 27.302> σεῖο κασιγνήτου μελαναίγιδος, ὃς σέο πάτρην
<nonn. d. 27.303> ῥύσεται ἐξελάσας Βοιώτιον ἡγεμονῆα:
<nonn. d. 27.304> καὶ μέλος ἀείσει ζωάγριον ἀστὸς ̓Ελευθοῦς
<nonn. d. 27.305> πιστὸν ἀνευάζων ̓Απατούριον υἷα Θυώνης,
<nonn. d. 27.306> εἰ μιγάδην Φρύγα ῥυθμὸν ἀνακρούσουσιν ̓Αθῆναι
<nonn. d. 27.307> λιμναῖον μετὰ Βάκχον ̓Ελευσινίῳ Διονύσῳ.
<nonn. d. 27.308> ὦ γένος ἀλλοπρόσαλλον ̓Ολύμπιον: ἆ μέγα θαῦμα:
<nonn. d. 27.309> ξείνῳ Δηριαδῆι παρίσταται ̓Αργολὶς ̔́Ηρη,
<nonn. d. 27.310> Κεκροπίδας δὲ φάλαγγας ἀναίνεται ̓Ατθὶς ̓Αθήνη,
<nonn. d. 27.311> μητρὶ δὲ πιστὰ φέρων, ἐμὸν υἱέα Βάκχον ἐάσας
<nonn. d. 27.312> καὶ στρατιὴν Θρήισσαν ἐφεσπομένην Διονύσῳ,
<nonn. d. 27.313> ῥύεται ̓Ινδὸν ὅμιλον ἐμὸς Θρηίκιος ̓́Αρης.
<nonn. d. 27.314> ἀλλὰ πυρὶ φλογόεντι συναιχμάζων Διονύσῳ,
<nonn. d. 27.315> μοῦνος ἐγὼ πάντεσσι κορύσσομαι, εἰσόκε Βάκχος
<nonn. d. 27.316> κυανέην προθέλυμνον ἀιστώσειε γενέθλην.
<nonn. d. 27.317> καὶ σύ, τελεσσιγόνου φιλοπάρθενε νυμφίε Γαίης,
<nonn. d. 27.318> ἠρεμέεις, ̔́Ηφαιστε, καὶ οὺκ ἀλέγεις Μαραθῶνος,
<nonn. d. 27.319> ἦχι θεᾶς ἀγάμου γάμιον σέλας; οὔ σε διδάξω
<nonn. d. 27.320> μυστιπόλους σπινθῆρας ἀειφανέος σέο λύχνου.
<nonn. d. 27.321> λάρνακα παιδοκόμου μιμνήσκεο παρθενεῶνος,
<nonn. d. 27.322> ᾧ ἔνι κοῦρος ἔην Γαιήιος, ᾧ ἔνι κούρη
<nonn. d. 27.323> σὸν σπόρον αὺτοτέλεστον ἀνέτρεφεν ἄρσενι μαζῷ:
<nonn. d. 27.324> σὸν πέλεκυν κούφιζε μογοστόκον, ὄφρα σαώσῃς
<nonn. d. 27.325> σῷ λοχίῳ βουπλῆγι τεῆς ναετῆρας ̓Αθήνης.
<nonn. d. 27.326> ἠρεμέεις, ̔́Ηφαιστε, καὶ οὐ σέο τέκνα σαώσεις;
<nonn. d. 27.327> ὴθάδα πυρσὸν ἄειρε προασπιστῆρα Καβείρων,
<nonn. d. 27.328> ὄμμα δὲ σεῖο τίταινε, καὶ ἀρχαίην σέο νύμφην
<nonn. d. 27.329> μεμφομένην σκοπίαζε τεὴν φιλόπαιδα Καβειρώ:
<nonn. d. 27.330> Λημνιὰς ̓Αλκιμάχεια τεῆς ἐπιδεύεται ἀλκῆς.”
<nonn. d. 27.331> ὥς φαμένου σπέρχοντο θεοὶ ναετῆρες ̓Ολύμπου,
<nonn. d. 27.332> ξυνοὶ ἀοσσητῆρες ̓Αθηναίη καὶ ̓Απόλλων,
<nonn. d. 27.333> καὶ πυρόεις ̔́Ηφαιστος ὁμάρτεε Τριτογενείῃ.
<nonn. d. 27.334> ἀθανάτοις δ' ἑτέροισιν ὁμίλεε σύνδρομος ̔́Ηρη,
<nonn. d. 27.335> ̓́Αρεα χειρὸς ἔχουσα καὶ εὐρυρέεθρον ̔Υδάσπην,
<nonn. d. 27.336> δυσμενέων συνάεθλον ὁμοζήλοιο κυδοιμοῦ,
<nonn. d. 27.337> τοῖσι Φόβος καὶ Δεῖμος ὁμέμποροι, ὁ??̓σι καὶ αὐτὴ
<nonn. d. 27.338> ἀντίπαλος Βρομίοιο φερέσταχυς ἵκετο Δηώ,
<nonn. d. 27.339> ζωογόνῳ φθονέουσα φιλοσταφύλῳ Διονύσῳ,
<nonn. d. 27.340> ὅττι μέθης ποτὸν εὗρε, παλαίτερον εὖχος ἐλέγξας
<nonn. d. 27.341> Ζαγρέος ἀρχεγόνοιο φατιζομένου Διονύσου.
<nonn. d. 28.1> ἔνθά τις ἀπρήυντος ἔην ἔρις: ἀμφότεροι γὰρ
<nonn. d. 28.2> Φαῦνος ̓Αρισταῖός τε μίαν συνέλασσαν ̓Ενυώ,
<nonn. d. 28.3> οἶσιν ἐφωμάρτησε καὶ Αἰακός, ἄξια ῥέζων
<nonn. d. 28.4> Ζηνὸς ἐοῦ γενετῆρος, ὑπὲρ νώτοιο τιταίνων
<nonn. d. 28.5> ἀσπίδα χαλκείην πολυδαίδαλον, ἧς ἐνὶ κύκλῳ
<nonn. d. 28.6> δαίδαλα πολλὰ πέπαστο, τά περ κάμε Λήμνιος ἄκμων.
<nonn. d. 28.7> καὶ στρατιὴ κεκόρυστο πολύτροπος εἰς μόθον ̓Ινδῶν
<nonn. d. 28.8> σπερχομένων ἀγεληδόν: ὁ μὲν ταμεσίχροϊ κισσῷ
<nonn. d. 28.9> κραιπνὸς ἐς ὑσμίνην πολυδαίδαλα δίφρα νομεύων
<nonn. d. 28.10> πορδαλίων ἐπέβαινεν, ὁ δὲ φρίσσοντι λεπάδνῳ
<nonn. d. 28.11> ζεῦξεν ̓Ερυθραίων ὀρεσίδρομον ἅρμα λεόντων
<nonn. d. 28.12> καὶ βλοσυρὴν ἴθυνε συνωρίδα, κυανέας δὲ
<nonn. d. 28.13> ἄλλος ἐριπτοίητος ἀκοντίζων στίχας ̓Ινδῶν
<nonn. d. 28.14> ἀστεμφὴς ἀχάλινον ἐτέρπετο ταῦρον ἱμάσσων,
<nonn. d. 28.15> καί τις ἀναΐξας Κυβελίδος εἰς ῥάχιν ἄρκτου
<nonn. d. 28.16> ἔχραε δυσμενέεσσι, καὶ οἴνοπα θύρσον ἑλίσσων
<nonn. d. 28.17> ἡνιόχους ἐφόβησε τανυκνήμων ἐλεφάντων:
<nonn. d. 28.18> ἄλλος ἀκοντίζων στρατιὴν ταμεσόχροϊ κτσσῷ
<nonn. d. 28.19> οὐ ξίφος, οὐ σάκος εἶχε περίτροχον, οὐ δόρυ χάρμης
<nonn. d. 28.20> φοίνιον, ἀλλὰ πέτηλα φυτῶν ἑλικώδεα σείων
<nonn. d. 28.21> λεπτῷ χαλκοχίτωνα κατέκτανεν ἀνέρα θαλλῷ.
<nonn. d. 28.22> καὶ πάταγος βρονταῖος ἐπέκτυπεν εἴκελος αὐλῷ:
<nonn. d. 28.23> Σειληνοὶ δ' ἰάχησαν: ἐπεστρατόωντο δὲ Βάκχαι,
<nonn. d. 28.24> νεβρίδας ὡς θώρηκα κατὰ στέρνοιο βαλοῦσαι.
<nonn. d. 28.25> καί τις ὸρεσσινόμων Σατύρων, ἄτε πῶλον ἐλαύνων,
<nonn. d. 28.26> ποσσὶ διχαζομένοισιν ὑπὲρ ῥάχιν ἦστο λεαίνης.
<nonn. d. 28.27> ̓Ινδοὶ δ' ἀνταλάλαζον, ἀολλίζων δὲ μαχητὰς
<nonn. d. 28.28> βάρβαρος ἐσμαράγησεν ἀγέστρατος αὐλὸς ̓Ενυοῦς:
<nonn. d. 28.29> στέμματα μὲν κορύθεσσιν, ἐπέκτυπε δ' αἰγίδι θώρηξ,
<nonn. d. 28.30> ἔγχεσι θύρσος ἔθυσε, καὶ ἰσάζοντο κοθόρνοις
<nonn. d. 28.31> ἀντίτυποι κνημῖδες: ὁμοζυγέων δὲ φορήων
<nonn. d. 28.32> στοιχάδες ἀλλήλῃσιν ἐπηρείδοντο βοεῖαι,
<nonn. d. 28.33> καὶ πρυλέες πρυλέεσσιν, ἀερσιλίφῳ δὲ καρήνῳ
<nonn. d. 28.34> Μυγδονίην πήληκα Πελασφιὰς ὤθεε πήληξ.
<nonn. d. 28.35> καὶ κλόνος ἦν προμάχων ἑτερότροπος: ὄς μὲν ἀείρων
<nonn. d. 28.36> Βακχείης ἐλέλιζε μετάρσιον ἅλμα χορείης,
<nonn. d. 28.37> ὃς δὲ πεσὼν στενάχιζεν, ὁ δ' ἐκροτάλιζε πεδίλῳ,
<nonn. d. 28.38> ὃς δὲ τυπεὶς ἤσπαιρεν, ὁ δ' ἐσκίρτησε Λυαίῳ:
<nonn. d. 28.39> ἄλλος ἀπὸ στομάτων πολεμήιον ἦχον ἰάλλων
<nonn. d. 28.40> ̓́Αρεος ἔγχος ἔμελπεν, ὁ δ' εἰλαπίνην Διονύσου:
<nonn. d. 28.41> καὶ τελετῇ Βρομίοιο συνεσμαράγησεν ̓Ενυώ,
<nonn. d. 28.42> εὔια δ' ἴαχε ῥόπτρα, καὶ ἡγήτειρα κυδοιμοῦ
<nonn. d. 28.43> λαὸν ἀολλίζουσα συνέκτυπε πηκτίδι σάλπιγξ,
<nonn. d. 28.44> σπονδῇ λύθρον ἔμιξε, φόνον δ' ἐκέρασσε χορείῃ.
<nonn. d. 28.45> ἔνθα πολὺ πρώτιστος, ἑῷ ποδὶ κοῦφος ὀρούσας,
<nonn. d. 28.46> ἀντία Δηριάδαο κατηκόντιζε Φαληνεύς,
<nonn. d. 28.47> καὶ τύχεν ἀρρήκτοιο σιδηρείοιο χιτῶνος:
<nonn. d. 28.48> οὐ δὲ τιταινομένη χροὸς ἥψατο λοίγιος αἰχμή,
<nonn. d. 28.49> ἀλλὰ παραΐξασα πάγη χθονί: λυσσαλέος δὲ
<nonn. d. 28.50> Δηριάδῃ πέλας ἐχθρὸν ἐπαΐσσοντα νοήσας
<nonn. d. 28.51> ἀλκήεις ἐκίχησε Κορύμβασος, ἐσσυμένου δὲ
<nonn. d. 28.52> λαιμὸν ἀπηλοίησε μεσαίτατον ἄορι τύψας,
<nonn. d. 28.53> καὶ κεφαλὴν ἤμησε: δαϊζομένου δὲ καρήνου
<nonn. d. 28.54> αἱμοβαφὴς ἀκάρηνος ἐπὶ χθόνα πῖπτε Φαληνεύς.
<nonn. d. 28.55> ̓Αμφὶ δέ οἱ μόθος ὦρτο πολύθροος: ἀκρότατον δὲ
<nonn. d. 28.56> Δεξίοχος Φλογίοιο μεσόφρυον ἔξεσε χαλκῷ,
<nonn. d. 28.57> πλήξας ἄκρα μέτωπα διχαζομένης τρυφαλείης:
<nonn. d. 28.58> αὐτὰρ ὁ ταρβήσας, ὀλίγον γόνυ γουνὸς ἀμείβων,
<nonn. d. 28.59> μηκεδανῇ κεκάλυπτο κασιγνήτοιο βοείῃ,
<nonn. d. 28.61> Δαρδανίης ἅτε Τεῦκρον ὀιστευτῆρα γενέυλης
<nonn. d. 28.62> εἰς σάκος ἐπταβόειον ἐδέχνυτο σύγγονος Αἴας,
<nonn. d. 28.60> πατρῴῃ συνάεθλον ἀδελφεὸν ἀσπίδι κεύθων.
<nonn. d. 28.63> αὐτίκα δ' ἐκ κολεοῖο Κορύμβασος ̔??̓ορ ἐρύσσας
<nonn. d. 28.64> αὐχένα Δεξιόχοιο κατεπρήνιξε μαχαίρῃ:
<nonn. d. 28.65> καὶ ταχὺς ἀσπαίροντι θορὼν περιδέδρομε νεκρῷ
<nonn. d. 28.66> οἰστρομανὴς Κλύτιος, πρυλέων πρόμος: ὑψιλόφο δὲ
<nonn. d. 28.67> κραιπνὸς ἐριπτοίητος ἀκόντισε Δηριαδῆος:
<nonn. d. 28.68> ἀλλὰ δόρυ προμάχοιο παρακλιδὸν ἔτραπεν ̔́Ηρη,
<nonn. d. 28.69> καὶ Κλυτίῳ κοτέουσα καὶ ̓Ινδοφόνῳ Διονύσῳ:
<nonn. d. 28.70> ἔμπης δ' οὐκ ἀφάμαρτε ταχὺς πρόμος: ἀλλὰ τορήσας
<nonn. d. 28.71> θηρὸς ἀμαιμακέτοιο πελώριοω ἀνθερεῶνα
<nonn. d. 28.72> ὀρθοπόδην ἐλέφαντα κατέκτανε Δηριαδῆος:
<nonn. d. 28.73> καὶ μογέων ὀδύνῃσιν ὅλην ἐτίναξεν ἀπήνην
<nonn. d. 28.74> αὐχένι κυανέῳ περιδέξιος ὴλίβατος θήρ:
<nonn. d. 28.75> καὶ γένυν αἰθύσσων σκολιὴν προβλῆτα προσώπου
<nonn. d. 28.76> αἱμοβαφῆ ζυγίων ἀνεσείρασε δεσθὰ λεπάδνων:
<nonn. d. 28.77> ἀλλὰ πολυκλήιστον ὑπὸ ζυγὸν ἄορι κάμψας
<nonn. d. 28.78> αὐχενίων ἀνέκοψεν ὁμόζυγον ὁλκὸν ἱμάντων
<nonn. d. 28.79> ἡνίοχος ταχυεργός: ἀπ' εὐρυβάτοιο δὲ φάτνης
<nonn. d. 28.80> ὑψιφανῆ νέον ἄλλον ἑλὼν ἔζευξε Κελαινεύς.
<nonn. d. 28.81> καὶ Κλύτιος θρασὺς ἔσκεν ἀνεικέος ἐλπίδι νίκης:
<nonn. d. 28.82> Δεξιόχου δὲ φονῆα καλέσσατο θυιάδι φωνῇ,
<nonn. d. 28.83> λοίγιον ὑβριστῆρι χέων ἔπος ἀνθερεῶνι:
<nonn. d. 28.84> “στῆθι, κύων, μὴ φεῦγε, Κορύμβασε, καί σε διδάξω,
<nonn. d. 28.83> οἷοι ἀκοντιστῆρες ὀπάονές εἰσι Λυαίου.
<nonn. d. 28.84> ὑμέας εἰς Φρυγίην ληίσσομαι, ἄστεα δ' ̓Ινδῶν
<nonn. d. 28.85> δῃώσει δόρυ τοῦτο, καὶ ̓Ινδοφόνον μετὰ νίκην
<nonn. d. 28.86> Δηριάδην θεράποντα Διωνύσοιο τελέσσω:
<nonn. d. 28.87> παρθενικὴ δ' ἀνάεδνος ἑὴν λύσειε κορείην,
<nonn. d. 28.90> δεχνυμένη Σατύροιο δασυστέρνους ὑμεναίους,
<nonn. d. 28.91> ̓Ινδὴ Μυγδονίοιο μιαινομένη σχεδόν ̔́Ερμου.”
<nonn. d. 28.92> ὣς φαμένου κεχόλωτο Κορύμβασος, ὀψιμόθου δὲ
<nonn. d. 28.93> φθεγγομένου Κλυτίοιο διέθρισεν ἀνθερεῶνα:
<nonn. d. 28.94> καὶ κεφαλὴ πεπότητο μετάρσιος ἅλματι Μοίρης,
<nonn. d. 28.93> αἱμαλέῃ ῥαθάμιγγι περιρραίνουσα κονίην.
<nonn. d. 28.94> καὶ νέκυν ὀρχηστῆρα παλινδίνητον ἐάσας
<nonn. d. 28.95> Σειληνοὺς ἐφόβησε Κορύμβασος, ἔξοχος ̓Ινδῶν,
<nonn. d. 28.96> ἔξοχος ἠνορέην μετὰ Μορρέα καὶ βασιλῆα.
<nonn. d. 28.97> αἰχμητὴν δὲ Σέβητα βαλὼν ὑπὲρ ἄντυγα μαζοῦ
<nonn. d. 28.100> χάλκεον ὤθεεν ἔγχος ἔσω χροός, αἱμαλέου δὲ
<nonn. d. 28.101> δούρατος ἑλκομένοιο χυτῇ κατέβαλλε κονίῃ.
<nonn. d. 28.102> Οἰνομάῳ δ' ἐπόρουσεν: ὁ μὲν φυγὰς εἴκελος αὔραις
<nonn. d. 28.103> εἰς στρατιὴν Βρομίοιο τεθηπότι χάζετο ταρσῷ:
<nonn. d. 28.104> καί μιν ἰδὼν ἐδίωκεν ὀπίστερος, ἐν δ' ἄρα νώτῳ
<nonn. d. 28.105> μεσσατίῳ δόρυ τῆξε: διαΐσσουσα δὲ ῥιπῇ
<nonn. d. 28.106> γαστέρος ἀντιπόροιο παρ' ἀμφαλὸν ἄνθορεν αἰχμή:
<nonn. d. 28.107> αὐτὰρ ὁ φοινήεντι πεπαρμένος ἀμφὶ σιδήρῳ
<nonn. d. 28.108> πρηνὴς ἀρτιδάικτος ἐπωλίσθησε κονίῃ:
<nonn. d. 28.109> τὸν δὲ κατὰ βλεφάρων θανατηφόρος ἔσκεπεν ἀχλύς.
<nonn. d. 28.110> οὐδὲ μόθων ἀπέληγε πέλωρ πρόμος: ἀλλὰ μαχηταὶ
<nonn. d. 28.111> τέσσαρες εὐπήληκες ἑνὶ κτείνοντο φονῆι,
<nonn. d. 28.112> Τυνδάριός τε Θόων τε καὶ Αὐτεσίων καὶ ̓Ονίτης.
<nonn. d. 28.113> καὶ πολὺς ἀρτιδάικτος ἔην νέκυς, οὐ χθονὶ πίπτων
<nonn. d. 28.114> πρηνής, οὐ δατέδῳ τετανυσμένος ὕπτιος ἀνήρ:
<nonn. d. 28.115> ἀλλὰ θανὼν ἀτίνακτος ὲπεστηρίζετο γαίῃ,
<nonn. d. 28.116> μαρναμένῳ προμάχῳ πανομοίιος, ὡς δόρυ πάλλων,
<nonn. d. 28.117> ὡς τανύων θοὰ τόξα καὶ ὡς βέλος εἰς σκοπὸν ἕλκων.
<nonn. d. 28.118> καὶ νέκυς ἀλκήεις ποθέων μετὰ πότμον ̓Ενυὼ
<nonn. d. 28.119> νήματα Μοιράων ἐβιήσατο, δούρατι κούφῳ
<nonn. d. 28.120> εἴκελος αἰχμάζοντι, πολυσπερέων ἀπὸ τόξων
<nonn. d. 28.121> ἐκ κεφαλῆς βελέεσσι πεπαρμένος εἰς πόδας ἄκρους,
<nonn. d. 28.122> ̓́Αρεος ὀρθὸν ἄγαλμα: καὶ αἰχμητῆρα θανόντα
<nonn. d. 28.123> ὄμμασι θαμβαλέοισιν ἐθηήσαντο μαχηταί,
<nonn. d. 28.124> ἔγχος ἔτι κρατέοντα καὶ οὐ ῥίψαντα βοείην,
<nonn. d. 28.125> νεκρὸν ἀκοντιστῆρα καὶ ἄπνοον ἀσπιδιώτην.
<nonn. d. 28.126> καί τις ̓Αθηναίοιο τυχὼν δασπλῆτι σιδήρῳ
<nonn. d. 28.127> δεξιτερὴν ἤμησε, βραχίονος ἄκρον ἀράξας:
<nonn. d. 28.128> ἡ δὲ κυβιστήσασα φόνου βητάρμονι παλμῷ
<nonn. d. 28.129> ἤριπεν ἀρτιδάικτος, ὁμήλικι σύμπλοκος ὤμῳ,
<nonn. d. 28.130> ξανθὰ διαστίζουσα κατάρρυτα νῶτα κονίης.
<nonn. d. 28.131> καί νύ κεν ἁλλομένης ταναὸν δόρυ χειρὸς ἐρύσσας
<nonn. d. 28.132> ἔγχεϊ τηλεβόλῳ παλινάγρετον εἶχεν ̓Ενυώ,
<nonn. d. 28.133> καί λαιὴ πολέμιζε δορυσσόος ἀντίτυπος χείρ:
<nonn. d. 28.134> ἀλλά μιν ἀντικέλευθος ἀνάρσιος ἔφθασεν ἀνήρ,
<nonn. d. 28.135> καὶ λαιὴν προθέλυμνον ἀμοιβάδι τύψε μαχαίρῃ:
<nonn. d. 28.136> καὶ παλάμη χθονὶ πῖπτεν, ἀκοντίζων δὲ φονῆα
<nonn. d. 28.137> αἱμαλέης ἔρραινεν ἑκηβόλος ὁλκὸς ἐέρσης
<nonn. d. 28.138> πορφυρέαις λιβάδεσσιν, ὑπὲρ δαπέδοιο δὲ δειλὴ
<nonn. d. 28.139> ἅλμασιν αὐτοκύλιστος ἐπάλλετο μαινομένη χεὶρ
<nonn. d. 28.140> αἵματι φοινιχθεῖσα, καὶ ἀγκύλα δάκτυλα γαίῃ
<nonn. d. 28.141> εὐπαλάμῳ σφήκωσε μέσῳ γαμψώνυχι δεσμῷ,
<nonn. d. 28.142> οἷα περισφίγγουσα πάλιν τελαμῶνα βοείης.
<nonn. d. 28.143> καί τινα μῦθον ἔειπεν ̓Αρήια δάκρυα λείβων:
<nonn. d. 28.144> “ἄλλην εἰσέτι χεῖρα λιλαίομαι, ὄφρα τελέσσω
<nonn. d. 28.145> τριχθαδίαις παλάμῃσιν ἐπάζια Τριτογενείης:
<nonn. d. 28.146> ἔμπης καὶ μετὰ χεῖρας ἀνάρσιον ἄνδρα διώξω:
<nonn. d. 28.147> τοῦτό μοι ἠνορέης ἔτι λείψανον, ὄφρά τις εἴπῃ
<nonn. d. 28.148> εὖχος ̓Αθηναίων περιδέξιον, ὅττι καὶ αὐτοῖς
<nonn. d. 28.149> ποσσὶν ἀριστεύουσι δαϊζομένων παλαμάων.”
<nonn. d. 28.150> ὣς εἰπὼν προμάχοισιν ἐπέδραμεν εἴκελος αὔραις,
<nonn. d. 28.151> ὑσμίνην ἀσίδηρον ἐπεντύνων ὀλετῆρι.
<nonn. d. 28.152> οἱ δέ μιν ἀθρήσαντες ἐθάμβεον ἄλλος ἐπ' ἄλλῳ,
<nonn. d. 28.153> καὶ πρόμον ἡμιτέλεστον ἐκυκλώσαντο μαχηταὶ
<nonn. d. 28.154> ἀμφιλαφεῖς: ὁ δὲ μοῦνος ἀφειδέι δέκτο μαχαίρῃ
<nonn. d. 28.155> πληγὴν ἀλλοπρόσαλλον ἀμοιβαίοιο σιδήρου:
<nonn. d. 28.156> καὶ μόγις εἰς χθόνα πῖπτεν: ἔην δέ τις ̓́Αρεος εἰκὼν
<nonn. d. 28.157> ὀψιγόνῳ ναετῆρι φυλασσομένη γενετῆρα.
<nonn. d. 28.158> οὐ τότε μοῦνος ὅμιλος ἐτέμνετο πεζὸς ὁδίτης,
<nonn. d. 28.159> ἀλλὰ καὶ ἱππήεσσιν ἔην φόνος: ἔστιχε δ' ἄλλος
<nonn. d. 28.160> ἄλλῳ πότμον ἄγων: ἐλατὴρ δ' ἐλατῆρα κιχήσας,
<nonn. d. 28.161> ἤ προτέρω φεύγοντι μετάφρενα δουρὶ δαΐζων,
<nonn. d. 28.162> ἢ σχεδὸν ἀντιόωντα κατὰ στέρνοιο τυχήσας,
<nonn. d. 28.163> ἱππόθεν ἀρτιδάικτον ἀπεστυφέλιξε κονίῃ.
<nonn. d. 28.164> καί τις ὑπὲρ λαπάρην βεβολημένος ἵππος ὀιστῷ
<nonn. d. 28.165> εἰς πέδον ἠκόντιζεν ἀπόσσυτον ἡνιοχῆα,
<nonn. d. 28.166> οἷος ἀερσιπότητος ἀλήμονι σύνδρομος αὔρῃ
<nonn. d. 28.167> Πήγασος ὠκυπέτης ἀπεσείσατο Βελλεροφόντην:
<nonn. d. 28.168> ἄλλος ἐριπτοίητος ὀλισθηρῶν ἀπὸ νώτων
<nonn. d. 28.169> ὄρθιος ἱππείης διὰ γαστέρος εἰς χθόνα πίπτων
<nonn. d. 28.170> κύμβαχος ἐστήρικτο παρήορος, ἀμφί δὲ γαίῃ
<nonn. d. 28.171> κρᾶτα βαλὼν ἐκύλισσε, λιπὼν πόδας εἰς ῥάχιν ἵππου.
<nonn. d. 28.172> καὶ βριαροὶ Κύκλωπες ἐκυκλώσαντο μαχητάς,
<nonn. d. 28.173> Ζηνὸς ἀοσσητῆρες: ὀμιχλήεντι δὲ λαῷ
<nonn. d. 28.174> ̓Αργίλιπος σελάγιζε φεραυγέα δαλὸν ἀείρων.
<nonn. d. 28.175> καί χθονίῳ κεκόρυστο πυριγλώχινι κεραυνῷ
<nonn. d. 28.176> μαρνάμενος δαΐδεσσι: καὶ ἔτρεμον αἴθοπες ̓Ινδοὶ
<nonn. d. 28.177> οὐρανίῳ πρηστῆρι τεθηπότες ἀντίτυπον πῦρ:
<nonn. d. 28.178> καὶ πυρόεις πρόμος ἦεν: ἐπ' ἀντιβίων δὲ καρήνοις
<nonn. d. 28.179> γηγενέος σπινθῆρες ἐτοξεύοντο κεραυνοῦ:
<nonn. d. 28.180> καὶ μελίας νίκησε καὶ ἄσπετα φάσγανα Κύκλωψ,
<nonn. d. 28.181> σείων θερμὰ βέλεμνα καὶ αἰθαλόεσσαν ἀκωκήν,
<nonn. d. 28.182> δαλὸν ἔχων ἅτε τόξα: καὶ ἄσπετον ἄλλον ἐπ' ἄλλῳ
<nonn. d. 28.183> ̓Ινδόν ὀιστευτῆρι κατέφλεγεν ἀνέρα πυρσῷ,
<nonn. d. 28.184> οὐχ ἕνα Σαλμωνῆα, νόθῳ δ' ἤλεγξε κεραυνῷ:
<nonn. d. 28.185> οὐχ ἕνα μοῦνον ἔπεφνε θεημάχον: οὐ μία μούνου
<nonn. d. 28.186> Εὐάδνη στενάχιζε μαραινομένου Καπανῆος.
<nonn. d. 28.187> καὶ Στερόπης κεκόρυστο σέλας μιμηλὸν ἑλίσσων,
<nonn. d. 28.188> αἰθερίαις στεροπῇσι φέρων ἀντίκτυπον αἴγλην,
<nonn. d. 28.189> σβεστόν ἔχων ἀμάρυγμα, τό περ τέκεν ̔Εσπερίη φλόξ,
<nonn. d. 28.190> σπέρμα πυρὸς Σικελοῖο καὶ αἴθοπος ἐσχαρεῶνος:
<nonn. d. 28.191> καὶ νεφέλῃ σκέπας εἶχεν ὁμοίιον, ἐνδόμυχον δὲ
<nonn. d. 28.192> κρύπτε καὶ ἂψ ἀνέφηνε σέλας διδυμάονι παλμῷ,
<nonn. d. 28.193> φέφφεος οὐρανίοιο φέρων τύπον: ἀστεροπὴ γὰρ
<nonn. d. 28.194> ἐρχομένη φεύγουσαν ἔχει παλινάγρετον αἴγλην.
<nonn. d. 28.195> καὶ Βρόντης πολέμιζε μέλος κελαδεινὸν ἀράσσων,
<nonn. d. 28.196> βρονταίοις πατάγοισι χέων ἀντίτυπον ἠχώ:
<nonn. d. 28.197> καὶ ξείνῃ ῥαθάμιγγι χαμαιγενέος νιφετοῖο
<nonn. d. 28.198> ποιητὸν προχέων μινυώριον αἴθριον ὕδωρ
<nonn. d. 28.199> μιμηλαῖς λιβάδεσσι νόθος πέλεν ἀννέφελος Ζεύς.
<nonn. d. 28.200> βροντῆς δ' ἰοοτύπου τεχνήμονα δοῦπον ἐάσας
<nonn. d. 28.201> εἰς φόνον ἀντιβίων Σικελῷ κεκόρυστο σιδήρῳ,
<nonn. d. 28.202> καὶ δονέων ῥαιστῆρα μετάρσιον ὑψόθεν ὤμων
<nonn. d. 28.203> δυσμενέων ἤρασσε καρήατα πυκνὰ σιδήρῳ:
<nonn. d. 28.204> τύπτε δ' ἐπιστροφάδην ζοφερὰς στίχας, οἷά περ αἰεὶ
<nonn. d. 28.205> Αἰτναίῳ πατάγῳ σφυρήλατον ἄκμονα τύπτων.
<nonn. d. 28.206> καί σκοπιῆς πρηῶνα τανυκρήπιδος ἀράξας
<nonn. d. 28.207> ἔγχεϊ πετρήεντι κατέτρεχε Δηριαδῆος:
<nonn. d. 28.208> καὶ παλάμῃ περίμετρον ἀφειδέι πέτρον ἰάλλων
<nonn. d. 28.209> ἄντα κορυσσομένοιο μελαρρίνου βασιλῆος
<nonn. d. 28.210> στήθεα λαχνήεντα χαραδραίῃ βάλεν αἰχμῇ:
<nonn. d. 28.211> αὐτὰρ ὁ τοσσατίῳ μεθύων μυλοειδέι πέτρῳ
<nonn. d. 28.212> στέρνον ὅλον βεβάρητο: φόνον δ' ἤμυνεν ̔Υδάσπης
<nonn. d. 28.213> παιδὸς ἑοῦ βληθέντος. ὁ δὲ θρασύς, ἕλκεϊ κάμνων,
<nonn. d. 28.214> ἀκαμάτων δόρυ θοῦρον ἑῶν ἀπεσείσατο χειρῶν,
<nonn. d. 28.215> χάλκεον εἰκοσίπηχυ, πέδῳ δ' ἔρριψε βοείην
<nonn. d. 28.216> αἰδομέναις παλάμῃσι: καὶ ἀδρανὲς ἄσθμα τιταίνων,
<nonn. d. 28.217> μαρμαρέῃ γλωχῖνι τετυμμένος ἄντυγα μαξοῦ,
<nonn. d. 28.218> ἠερόθεν προκάρηνος ἀπ' ἠλιβάτου πέσε δίφρου,
<nonn. d. 28.219> ὡς ἐλάτη περίμετρος ὑπέρλοφος—ἡ δὲ πεσοῦσα
<nonn. d. 28.220> ἄσπετον εὐρείης περιδέδρομε κόλπον ἀρούρης—.
<nonn. d. 28.221> ἀμφὶ δέ μιν προχυθέντες ἐς ἅρματα κούφισαν ̓Ινδοί,
<nonn. d. 28.222> δειδιότες Κύκλωπα δυσειδέα, μή τινι ῥιπῇ
<nonn. d. 28.223> ὑψιτενῆ πάλιν ἄλλον ἑλὼν πρηῶνα κολώνης
<nonn. d. 28.224> τπηχαλέῳ βασιλῆα κατακτείνειε βελέμνῳ,
<nonn. d. 28.225> μῆκος ἔχων ἰσόμετρον ἀερσιλόφου Πολυφήμου.
<nonn. d. 28.226> καὶ βλοσυροῦ προμάχοιο μέσῳ σελάυιζε μετώπῳ
<nonn. d. 28.227> μαρμαρυηὴ τροχόεσσ1 μονογλήνοιο προσώπου:
<nonn. d. 28.228> καὶ βλοσυροῦ Κύκλωπος ὑποπτήσσοντες ὀπωπὴν
<nonn. d. 28.229> θαμβαλέῳ δεδόνηντο φόβῳ κυανόχροες ̓Ινδοί,
<nonn. d. 28.230> οὐρανόθεν δοκέοντες ̓Ολυμπιὰς ὅττι Σελήνη
<nonn. d. 28.231> γηγενέος Κύκλωπος ἐναντέλλουαα προσώπῳ
<nonn. d. 28.232> πλησιφαὴς ἤστραπτε, προασπίζουοα Λυαίου.
<nonn. d. 28.233> Ζεὺς δὲ πατήρ, Κύκλωπος ἰδών μίμημα κυδοιμοῦ,
<nonn. d. 28.234> ὑψινεφὴς ἐγέλασσεν, ὅτι χθονίων νεφελάων
<nonn. d. 28.235> δεχνυμένη ξένον ὄμβρον ἀπειρήτου διὰ κόλπου
<nonn. d. 28.236> νίφετο μὲν τότε γαῖα, χυτὴν δ' οὐκ εἶχευ ἐέρσην
<nonn. d. 28.237> ἄβροχα νῶτα φέρων γυμνούμενα δίψιος ἀήρ.
<nonn. d. 28.238> καὶ Τπάχιος κεκόρυστο: κασιγνήτῳ δ' ἅμα βαίνων,
<nonn. d. 28.239> ἠλιβάτῳ παλάμῃ δονέων σάκος ἶσον ἐρίπνῃ,
<nonn. d. 28.240> ὑψινεφὴς ἐλάτην περιμήκετον εἶχεν ̓Ελατρεύς,
<nonn. d. 28.241> ἔγχεϊ δενδρήεντι καρήατα δήια τέμνων.
<nonn. d. 28.242> Εὐρύαλος κεκόρυστο: διατμήξας δὲ κυδοιμῷ
<nonn. d. 28.243> ἐκ πεδίου φεύγοντα πρλὺν στρατὸν ἄχρι θαλάσσης.
<nonn. d. 28.244> κόηπον ἐς ίχθυόεντα περικλείων στίχας ̓Ινδῶν,
<nonn. d. 28.245> δυσμενέας νίκησεν ἀκοντοφόρου διὰ πόντου,
<nonn. d. 28.246> ὄρθιον εἰκοσίπηχυ δι' ὕδατος ἆορ ἑλίσσων:
<nonn. d. 28.247> καὶ δολιχῷ βουπλῆγι ταμὼν ἁλιγείτονα πέτρην
<nonn. d. 28.248> ῥῖψεν ἐπ' ἀντιβίοισιν: ἀτυμβεύτοιο δὲ πολλοὶ
<nonn. d. 28.249> διχθαδίης ἐνόησαν ἁλιβρέκτου λίνα Μοίρης,
<nonn. d. 28.250> Αρεϊ κυματόεντι καὶ ὀκριόεντι βελέμνῳ.
<nonn. d. 28.257> τοῖς ἅμα σύγγονος ἄλλος ἀριοτεύων ̔Αλιμήδης
<nonn. d. 28.258> ἠλιβάτοις μελέεσσι πέλωρ βακχεύετο Κύκλμψ,
<nonn. d. 28.259> καὶ δηίους ἐφόβησε: φυλασσόμενος δὲ προσώπου
<nonn. d. 28.360> κυκλάδος ὀμφαλόεντα προΐσχανε νῶτα βοείης.
<nonn. d. 28.361> καί μιν ἰδὼν Φλόγιος κταμένων τιμήορος ̓Ινδῶν
<nonn. d. 28.362> τόξον ἑὸν κύκλωσε, καὶ ἠνενόεν βέλος ἕλκων
<nonn. d. 28.363> μεσσοφνῆ πτερόεντι βαλεῖν ἤμελλε βελέμυῳ:
<nonn. d. 28.364> ἀλλὰ τιτυσκομένοιο μαθὼν ἀντώπιον ὁρμὴν
<nonn. d. 28.265> δόχμιος ἐσσυμένοιο βολὴν ἀλέεινεν ὀιστοῦ
<nonn. d. 28.266> Κύκλωψ ὑψικάρηνος: ὁ δὲ πρηῦνα τινάσσων
<nonn. d. 28.267> ῥῖπτε κατὰ Φλαγίου κραναὸν βέλος: αὐτὰρ ὁ φεύγων
<nonn. d. 28.268> ἅρμασι βουκεράοιο παρίστατο Δηριαδῆος,
<nonn. d. 28.269> καὶ μόγις ἠερόφοετον ἀλεύατο μάρμαρον αἰχμήν,
<nonn. d. 28.270> κεῖθι μένων: κοτέων δὲ περὶ Φλουίοιο φυγόντος
<nonn. d. 28.271> λοίγεον ἀνθερεῶνα διαπτύξας ̔Αλιμήδης
<nonn. d. 28.272> δώδεκα φῶτας ἔπεφνε μιῆς μυκήματι φωνῆς,
<nonn. d. 28.273> λυσσαλέης προχέων ὀλεσήνορα βόμβον ἰωῆς.
<nonn. d. 28.274> Κυκλώπων δ' ἀλαλητὸς ἐπεσμαράγησεν ̓Οηύμπῳ
<nonn. d. 28.275> γλώσσαις σμερδαλέῃσι. καὶ ὀρχηστῆρες ̓Ενυοῦς,
<nonn. d. 28.276> Δικταῖοι Κορύβαντες ἐπεστρατόωντο κυδοιμῷ.
<nonn. d. 28.277> Δαμνεὺς μὲν πολέμιξεν ἀνάρσια φῦλα δεώκων...
<nonn. d. 28.251> ἐν πεδίῳ δ' ἀλαλητός: ὀρινομένῃσι δὲ Βάκχαις
<nonn. d. 28.252> Πρυμνεὺς εὔδιος ἦλθεν, ἅτε πρυμναῖος ἀήτης
<nonn. d. 28.253> ῥυόμενος πλωτῆρα συνιππεύοντα θυέλλαις:
<nonn. d. 28.254> καὶ στρατεῇ πολύευκτος ἐπήλυθεν, οἷος ἱκάνει
<nonn. d. 28.255> νηυσὶ τινασσομένῃσι γαληναῖος Πολυδεύκης,
<nonn. d. 28.256> εὐνήσας βαρὺ κῦμα θυελλοτόκοιο θαλάσσης.
<nonn. d. 28.278> ποσσὶ δ' ἐλαφροτέροισι διεπτοίησε μαχητάς
<nonn. d. 28.279> ̓Ωκύθοος: πολέας δὲ κατέκτανεν ὀξέι πότμῳ,
<nonn. d. 28.280> τὸν μέν ἐνὶ σταδίῃ δαμάσας δορί, τὸν δὲ βελέμνῳ
<nonn. d. 28.281> τηλεφανής, ἕτερον δὲ ταμών δασπλῆτι μαχαίρῃ:
<nonn. d. 28.282> ἄλλον ἔτι προθέοντα, πεφυγμένον εἴκελον αὔραις,
<nonn. d. 28.283> λυσσήεις ἐκίχησε ποδήνεμα γούνατα πάλλων,
<nonn. d. 28.284> εἰς δρόμον ̓Ισίκλῳ πανομοίιος, ὅς τις ἐπείγων
<nonn. d. 28.285> ταρσὰ ποδῶν ὰβάτοιο κατέγραφεν ἄκρα γαλήνης,
<nonn. d. 28.286> καὶ σταχύων ἐφύπερθε μετάρσιον εἶχε πορείην,
<nonn. d. 28.287> ἀνθερίκων πάτον ἄκρον ἀκαμπέα ποσσὶν ὁδεύων.
<nonn. d. 28.288> ̓Ωκύθοος πέλε τοῖος ἀελλόπος. ἐν δὲ κυδοιμοῖς
<nonn. d. 28.289> εἰλιπόδην ἔστησε Μίμας εὔρυθμου ̓Ενυώ,
<nonn. d. 28.290> καὶ στρατὸν ἐπτοίησε, χοροίτυπον ἆορ ἐλίσσων,
<nonn. d. 28.291> σκερθμὸν ἔχων ἀγέλαστον ἐνόπλιον ἴδμονι ταρσῷ,
<nonn. d. 28.292> οἷον ὅτε Κρονίοισατ ὑπ' οὔασι δοῦπον ἐηείρων
<nonn. d. 28.293> Πύρριχος ̓Ιδαίοισι σάκος ξιφέεσσιν ἀράσσων
<nonn. d. 28.294> ψευδομένης ἀλάλαζε μέλος μενεδήιον ̓Ηχοῦς,
<nonn. d. 28.295> Ζηνὸς ὑποκλέπτων παλιναυξέος ἔγκρυφον ἥβην:
<nonn. d. 28.296> τοῖον ἔχων μιμηλὸν ἐνόπλιον ἅλμα χορείης
<nonn. d. 28.297> χαλκοχίτων ἐλέλιζε Μίμας ἀνεμώδεα λόγχην:
<nonn. d. 28.298> τέμνων δ' ἐχθπὰ κάρηνα, σιδήρεα λήια χάρμης,
<nonn. d. 28.299> ̓Ινδοφόνοις πελέκεσσι καὶ ἀμφιπλῆγι μαχαίρῃ
<nonn. d. 28.300> δυσμενέων ἐτίταινε θαλύσια μάρτυρι Βάκχῳ,
<nonn. d. 28.301> ἀντὶ θυηπολίης βοέης καὶ ἐθήμονος οἴνου
<nonn. d. 28.302> λοιβὴν αἱματοεσσαν ἐπισπένδων Διονύσῳ.
<nonn. d. 28.309> καὶ ποδὸς ἀσταθέος κυκλούμενος ἴδμονι ταρσῷ,
<nonn. d. 28.310> σύνδρομος ̓Ωκυθόῳ κορυθαιόλος ἤιεν ̓́Ακμων:
<nonn. d. 28.311> μάρνατο δ' ἀστυφέλικτος ἄτε σφυρήλατος ἄκμων,
<nonn. d. 28.312> ἀσπίδα κουφίζων Κορυβαντίδα, τῆς ἐνὶ μέσσῳ
<nonn. d. 28.313> πολλάκις ὕπνον ἴαυεν ἐν οὔρεσι νημίαχος Ζεύς:
<nonn. d. 28.314> καὶ Διὸς οἶκος ἔην ὀλίγον σπέος, ἔνθά ἑ κείνη
<nonn. d. 28.315> αἴξ ἱερὴ γλαγόεντι νόθῳ μαιώσατο μαζῷ,
<nonn. d. 28.316> ξεῖνον ἀναβλύζουσα σοφὸν γλάγος, εὖτε βοείη
<nonn. d. 28.317> κλεψιτόκοις πατάγοισι σακέσπαλον ἔβρεμεν ̓Ηχώ,
<nonn. d. 28.318> τυπτομένη μέσα νῶτα κυβιστητῆρι σιδήρῳ.
<nonn. d. 28.322> ὧν χάριν ἀσκήσασα λίθον ψευδήμονα ̔Ρείη
<nonn. d. 28.323> ἀντίδοτον Κρονέδαο Κρόνου παρέθηκε τραπέζῃ.
<nonn. d. 28.303> ̓Οξυφαὴς δ' ̓Ιδαῖος ἐδύσατο κῶμον ̓Ενυοῦς,
<nonn. d. 28.304> ὀρχηστὴρ πολέμοιο πολύτροπον ἴχνος ἑλίσσων,
<nonn. d. 28.305> ἄσχετος ̓Ινδοφόνοιο μόθου δεδονημένος οἴστρῳ.
<nonn. d. 28.306> καὶ ζοφερὴν στίχα πᾶσαν ἀνεπτοίησε Μελισσεύς,
<nonn. d. 28.307> θάρσος ἔχωυ ἀδόνητον: ἐπωνυμίην δὲ φυλάσσων
<nonn. d. 28.308> φρικτὰ κορυσσομένης μιμήσατο κέντρα μελίσσης:
<nonn. d. 28.319> καὶ βαλίου Κουρῆτος ἀκοντιστῆρα τιταίνων
<nonn. d. 28.320> μάρμαρον ἀντιπόροιο Μελισσέος ἤμβροτε Μορρεύς,
<nonn. d. 28.321> ἤμβροτεν: οὐ γὰρ ἔοικε μύλῳ Κορύβαντας ὀλέσσαι.
<nonn. d. 28.324> Ξυνὴν δ' εἰς ἓν ἰόντες ὁμόζυγον εἶχον ̓Ενυὼ
<nonn. d. 28.325> ̓́Αρεος ὀρχηστῆρες ἀτερπἐος: ἀμφὶ δὲ δίφρῳ
<nonn. d. 28.326> Δηριάδην στεφανηδὸν ἐμιτρώσαντο βοείαις
<nonn. d. 28.327> τεύχεα πεπλήγοντες, ἐν εὐρύθμῳ δὲ κυδοιμῷ
<nonn. d. 28.328> πύργον ἐκυκλώσαντο φεπρεσσακέεσσι χορείαις.
<nonn. d. 28.329> ἠχὴ δ' ἠερόφοιτος ἀνἐδραμεν εἰς Διὸς αὺλάς,
<nonn. d. 28.330> καὶ κτύπον ἀμφοτέρων ἐπεδείδιον εὔποδες ̔͂Ωραι.
<nonn. d. 29.1> ̔́Ηρη δ' ὡς ἐνόησε δαϊζομένων στίχας ̓Ινδῶν,
<nonn. d. 29.2> δύαμαχου ἔμβαλε θάραος ἀγήνορι Δηριαδῆι.
<nonn. d. 29.3> καὶ πλέον οἶστρον ἔρωτος ἐδέξατο δηιοτῆτος
<nonn. d. 29.4> φρικτὸς ἄναξ: προμάχοις δὲ χέων λυσσώδεα φωνὴν
<nonn. d. 29.5> κυανέην στοιχηδὸν ὅλην περιδέδρομε χάρμην.
<nonn. d. 29.6> λαὸν ὅλον φεύγοντα παλίσσυτον εἰς μόθον ἕλκων,
<nonn. d. 29.7> ἄλλον ἐνηείῃ μεταωεύμενος, ἄλλον ἀπειλῇ.
<nonn. d. 29.8> καὶ θρασὺς ἔπλετο μᾶλλον: ὁμηγερέες δὲ καὶ αὐτοὶ
<nonn. d. 29.9> κεκλομένου βασιλῆος ἐπὶ κλόνον ἔρρεον ̓Ινδοί.
<nonn. d. 29.10> καὶ Σατύρων στίχα πᾶσαν ἑκηβόλος ἔσχισε Μορρεύς,
<nonn. d. 29.11> πῇ μὲν ἐπ' ἀντιβίοισιν ὀπροθοτόνων ἀπὸ τόξων
<nonn. d. 29.12> πέμπων ἠερόφοιτον ἐπασσυτέρων νέφος ἰῶν,
<nonn. d. 29.13> πῇ δὲ παλινδίνητον ἑὸν δόρυ θοῦρον ἑλίσσων
<nonn. d. 29.14> Σειληνῶν κερόεσσαν ἀνεπτοίησε γενέθλην.
<nonn. d. 29.15> Εὐχαίτης δ' ̔Υμέναιος ἐμάρνατο φάογανα σείων,
<nonn. d. 29.16> Θεσσσαλικῆς ἀκίχητος ὑπὲρ ῥάχιν ἥμενος ἵππου,
<nonn. d. 29.17> ̓Ινδοὺς κυανέους ῥοδοειδέι χειρὶ δαΐζων:
<nonn. d. 29.18> ἀγλαΐῃ δ' ἤστραπτεν: ἴδοις δέ μιν εἰς μέσον ̓Ινδῶν
<nonn. d. 29.19> Φωσφόρον αἰγλήεντα δυσειδέι σύνδρομον ὄρφνῃ:
<nonn. d. 29.20> καὶ δηίους ἐφόβησεν, ἐπεί νύ οἱ εἵνεκα μορφῆς
<nonn. d. 29.21> μαρναμένῳ Διόνυσος ἐνέπνεεν ἔνθεον ἀλκήν.
<nonn. d. 29.22> τὸν μὲν ἰδὼν ̓Ιόβακχος ἀριστεύοντα κυδοιμῷ
<nonn. d. 29.23> τέρπετο, καὶ συνάεθλον ἑῆς οὐκ ἤθελε χάρμης
<nonn. d. 29.24> ἀστεροπὴν Κρονίωνος, ὅσον μελίην ̔Υμεναίου.
<nonn. d. 29.25> εἴ ποτε πῶλον ἔλαυνεν ἀπόσσυτον εἰς μόθον ̓Ινδῶν,
<nonn. d. 29.26> δαιδαλέων Διόνυσος ἐμάστιεν αὐχένα θηρῶν,
<nonn. d. 29.27> ἵππῳ δ' ἅρμα πέλαζε παρ' ἡβητῆρι θαμίζων,
<nonn. d. 29.28> κοῦρον ἔχων, ἅτε Φοῖβος ̓Ατύμνιον: ἵστατο δ' αἰεὶ
<nonn. d. 29.29> ἀγχιφανής, ἐρόεις δὲ καὶ ἄλκιμος εἰν ἑνὶ θεσμῷ
<nonn. d. 29.30> ἠιθέῳ μενέαινε φανήμεναι: ἐν δὲ κυδοιμοῖς
<nonn. d. 29.31> καὶ νεφέων ἔψαυε συναιχμάζων ̔Υμεναίῳ.
<nonn. d. 29.32> ἓν δέ ἑ μοῦνον ὄρινεν, ὅτι χθονίης ἀπὸ φύτλης
<nonn. d. 29.33> υἱὸς ἔην Φλεγύαο, καἰ οὐ Κρονίδαο τοκῆος.
<nonn. d. 29.34> καί οἱ ἀεὶ παρέμιμνε, πατὴρ ἅτε παῖδα φυλάσσων,
<nonn. d. 29.35> δειμαίνων, ἵνα μή τις ἑκηβόλος ἰὸν ἰήλας
<nonn. d. 29.36> κοῦρον ὀιστεύσειεν: ἐπερχομένων δὲ βολάων
<nonn. d. 29.37> δεξιτερὴν ἐτίταινε προασπίζων ̔Υμεναίου.
<nonn. d. 29.38> καί οἱ ἀριστεύοντι τόσην ἐφθέγξατο φωνήν:
<nonn. d. 29.39> “πέμπε βέλος, φίλε κοῦρε, καὶ οὐκέτι μαίνεται ̓́Αρης:
<nonn. d. 29.40> κάλλεϊ Βάκχον ἔβαλλες ὀιστευτῆρα Γιγάντων,
<nonn. d. 29.41> βάλλε τεοῖς βελέεσσι καὶ ἄφρονα Δηριαδῆα,
<nonn. d. 29.42> δυσμενέων βασιλῆα θεημάχον, ὄφρά τις εἴπῃ:
<nonn. d. 29.43> “ἀμφοτέρων ἐτύχησε βαλὼν ̔Υμέναιος ὀιστῷ,
<nonn. d. 29.44> εἰς χρόα Δηριάδαο καὶ εἰς κραδίην Διονύσου.””
<nonn. d. 29.45> ὣς φαμένου Βρομίοιο πολὺ πλέον ἥψατο χάρμης
<nonn. d. 29.46> ἱμερόεις ̔Υμέναιος ἑκηβόλος, ᾧ ἔπι χαίρων
<nonn. d. 29.47> οἰστρήεις Διόνυσος ἐδύσατο μᾶλλον ̓Ενυὼ
<nonn. d. 29.48> καἰ ζοφερὴν προθέλυμνον ὅλην ἐφόβησε γενέθλην:
<nonn. d. 29.49> καί τις ἰδὼν Διόνυσον ἀφειδέι λαίλαπι χάρμης
<nonn. d. 29.50> ̓Ινδῴων ἀκόρητον ὀιστευτῆρα καρήνων
<nonn. d. 29.51> τοῖον ἔπος κατέλεξε φιλοκτεάνῳ Μελανῆι:
<nonn. d. 29.52> “τοξότα, πῇ σέο τόξα καὶ ἠνεμόεντες ὀιστοί;
<nonn. d. 29.53> ἡμέας ἁβροχίτωνες ὀιστεύουσι γυναῖκες.
<nonn. d. 29.54> ἀλλὰ βέλος προΐαλλε μινυνθαδίῳ Διονύσῳ:
<nonn. d. 29.55> μή σε παραπλάγξειεν ̓Ολύμπιον οὔνομα φήμης:
<nonn. d. 29.56> μὴ τρομέοις ποτὲ Βάκχον, ὃς ἐκ χθονίοιο τοκῆος
<nonn. d. 29.57> ὠκύμορον λάχεν αἷμα, Διὸς δ' ἐψεύσατο φύτλην.
<nonn. d. 29.58> δεῦρο βέλος προΐαλλε καί, εἰς σκοπὸν αἴ κε τυχήσῃς,
<nonn. d. 29.59> δέχνυσαι ἄσπετα δῶρα βαθυπλούτου βασιλῆος,
<nonn. d. 29.60> αἴ κεν ἴδῃ Διόνυσον, ἀγήνορα παῖδα Θυώνης,
<nonn. d. 29.61> πυρκαϊῆς ἐπιβάντα τεῷ δμηθέντα βελέμνῳ:
<nonn. d. 29.62> ἓν δὲ βέλος λύσειεν ὅλον μόθον. ἀμφοτέροις δέ,
<nonn. d. 29.63> ὕδατι χεῖρας ἄειρε καὶ εὔχεο μητέρι Γαίη:
<nonn. d. 29.64> ῥέζειν δ' ἀμφοτέροισι θυηπολίας μετὰ νίκην
<nonn. d. 29.65> ἀψεύστοις στομάτεσσιν ὑπόσχεο: καὶ παρὰ βωμῷ
<nonn. d. 29.66> ταυροφυὴς ἐχέτω κεραελκέα ταῦρον ̔Υδάσπης,
<nonn. d. 29.67> γαῖα δὲ κυανέη μελανόχροον ἄρνα δεχέσθω.”
<nonn. d. 29.68> ὣς εἰπὼν παρέπεισεν ὀιστοβόλον Μελανῆα,
<nonn. d. 29.69> ἄνδρα νοοπλανέων κτεάνων δεδονημένον οἴστρῳ:
<nonn. d. 29.70> αὐτὰρ ὁ σιγαλέος γυμνώσατο πῶμα φαρέτρης
<nonn. d. 29.71> ἰὸν ἑλὼν προβλῆτα, καὶ εἴρυσεν ἠθάδα νευρὴν
<nonn. d. 29.72> τόξον ὀπισθοτόνῳ παλάμης κυκλούμενος ὁλκῷ,
<nonn. d. 29.73> ἀκρότατον δὲ σίδηρον ἐρεισάμενος περὶ τόξῳ
<nonn. d. 29.74> φοίνια νεῦρα βόεια πελάσσατο γείτονι μαζῷ:
<nonn. d. 29.75> καὶ βέλος ἰθυκέλευθον ἀπεπλάγχθη Διονύσου
<nonn. d. 29.76> Ζηνὸς ἐρητύσαντος, ἐυστεφάνου δ' ̔Υμεναίου
<nonn. d. 29.77> αἱμοβαφὴς πτερόεντι χαράσσετο μηρὸς ὀιστῷ.
<nonn. d. 29.78> οὐ δὲ λάθεν Διόνυσον ἀπήορος ἰὸς ἀλήτης
<nonn. d. 29.79> ἱπτάμενος ῥοιζηδόν, ἀφειδέι σύνδρομος αὔρῃ:
<nonn. d. 29.80> ἀλλά διεσσυμένοιο βολὴν θήλυνεν ὀιστοῦ,
<nonn. d. 29.81> καὶ φονίην ἀλάωσεν ἑκηβολίην Μελανῆος:
<nonn. d. 29.82> καὶ Παφίη γλωχῖνας ἀπηκόντιζε βελέμνου,
<nonn. d. 29.83> σύγγονος ἱμείροντι χαριζομένη Διονύσῳ,
<nonn. d. 29.84> καὶ βέλος ἔτραπε τόσσον ἀπὸ χροός, ὡς ὅτε μήτηρ
<nonn. d. 29.85> παιδὸς ἔτι κνώσσοντος ἀλήμονα μυῖαν ἐλάσσῃ.
<nonn. d. 29.86> ἠρέμα φάρεος ἄκρον ἐπαιθύσσουσα προσώπῳ.
<nonn. d. 29.87> καὶ χροὸς ἄγριον ἕλκος ἐρευθομένου διὰ μηροῦ
<nonn. d. 29.88> ἀγχιφανὴς ̔Υμέναιος ἐδείκνυε γείτονι Βάκχῳ,
<nonn. d. 29.89> δάκρυ χέων ἐρατεινὸν ὑπ' ὀφρύσιν, ὄφρα νοήσῃ
<nonn. d. 29.90> δεξιτερὴν ἐπίκουρον ἀλεξικάκου Διονύσου,
<nonn. d. 29.91> ἰητροῦ χατέων ζωαρκέος: αὐτὰρ ὁ λευκῆς
<nonn. d. 29.92> χειρὸς ἔχων ̔Υμέναιον ἑῆς ἐπέβησεν ἀπήνης,
<nonn. d. 29.93> καί μιν ἄγων ἀπάνευθε πολυφλοίσβοιο κυδοιμοῦ
<nonn. d. 29.94> νωθρὸν ἐπὶ σκιόεντι πέδῳ παρὰ γείτονι φηγῷ
<nonn. d. 29.95> θῆκε καρηβαρέοντα: καἰ ὡς ̔Υάκινθον ̓Απόλλων
<nonn. d. 29.96> ἔστενεν ἀνδροφόνῳ βεβολημένον ὀξέι δίσκῳ,
<nonn. d. 29.97> μεμφόμενος Ζεφύρου ζηλήμονος ἄσθμα θυέλλης,
<nonn. d. 29.98> οὕτω καὶ Διόνυσος ἀνέσπασε πολλάκι χαίτην,
<nonn. d. 29.99> ὄμμασιν ἀκλαύτοισιν ἐπικλαύσας ̔Υμεναίῳ.
<nonn. d. 29.100> καὶ χροὸς ἐκτός ἐόντας ἰδὼν πώγωνας ὀιστοῦ
<nonn. d. 29.101> ἀσπάσιον λάχε θάρσος: ἀφ' αἱμαλέοιο δὲ μηροῦ
<nonn. d. 29.102> λευκὸν ἐρευθομένου διδυμόχροον ἕλκος ἀφάσσων
<nonn. d. 29.103> φειδομέναις παλάμῃσιν ἀνείρυσεν ἄκρον ὀιστοῦ.
<nonn. d. 29.104> δάκρυα δ' ἡβητῆρος ὀδυρομένοιο δοκεύων
<nonn. d. 29.105> ἀμφοτέροις κεχόλωτο, καὶ ̓́Αρεϊ καἰ Μελανῆι:
<nonn. d. 29.106> καὶ γλυκεροὺς ἱδρῶτας ἀποσμήξας ̔Υμεναίου
<nonn. d. 29.107> μεμφομένοις στομάτεσσιν ὑποκρυφίην χέε φωνήν:
<nonn. d. 29.108> “ἄμπελον ἔκτανε ταῦρος, ̓́Αρης ̔Υμέναιον ὀλέσσει.
<nonn. d. 29.109> αἴθε δὲ πάντας ἔπεφνεν, ὅσους ἐκόρυσσα μαχητάς,
<nonn. d. 29.110> καλλείψας ἕνα μοῦνον ἀνούτατον: ἐν πολέμοις γὰρ
<nonn. d. 29.111> ποῖον ἄχος κλονέει με δαϊζομένοιο Καβείρου;
<nonn. d. 29.112> ὠτειλὴ Σατύρου πότε που, πότε Βάκχον ὀρίνῃ;
<nonn. d. 29.113> Σειληνὸς πεσέτω σταφυληκόμος: ἑσμὸς ἀλάσθω
<nonn. d. 29.114> Βασσαρίδων, καὶ μοῦνον ἀπήμονα παῖδα νοήσω.
<nonn. d. 29.115> ἱλήκοι κλυτότοξος: ̓Αρισταίοιο πεσόντος
<nonn. d. 29.116> ποῖον ἐμοί ποτε πένθος, ἐυρραθάμιγγος ὀπώρης
<nonn. d. 29.117> κρείσσονα κικλήσκοντος ἑῆς ὠδῖνα μελίσσης;
<nonn. d. 29.118> οὐ τάχα μοι πέπρωτο φυγεῖν ποτε παιδὸς ἀνίην,
<nonn. d. 29.119> ὅττι πάλιν τάχα τοῦτον ὀλωλότα παῖδα γοήσω.
<nonn. d. 29.120> τίς βαρὺς ἀμφοτέροις φθόνος ἔχραεν; εἰ θέμις εἰπεῖν,
<nonn. d. 29.121> ηρη δερκομένη ζηλήμονι Βάκχον ὀπωπῇ
<nonn. d. 29.122> καὶ νέον ἀμητῆρα μελαρρίνοιο γενέθλης,
<nonn. d. 29.123> ἠιθέῳ φθονέουσα καὶ ἱμείροντι Λυαίῳ
<nonn. d. 29.124> ὥπλισε θοῦρον ̓́Αρηα βαλεῖν ̔Υμέναιον ὀιστῷ,
<nonn. d. 29.125> ̓Ινδῴην μεθέποντα νόθην ἄγνωστον ὀπωπήν,
<nonn. d. 29.126> ὄφρα νόον δυσέρωτος ἀνιήσειε Λυαίου.
<nonn. d. 29.127> ἀλλὰ βέλος τανύων ἢ φοίνια τόξα τιταίνω
<nonn. d. 29.128> ψευδαλέῳ Μελανῆι κορύσσομαι, ὄφρα τελέσσω
<nonn. d. 29.129> ποινὴν ἱμερόεντος ὀφειλομένην ̔Υμεναίου.
<nonn. d. 29.130> αἴ κε θάνῃς, ̔Υμέναιε, λιπὼν ἀτέλεστον ̓Ενυώ,
<nonn. d. 29.131> χάζομαι ἐκ πολέμοιο καὶ οὐκέτι θύρσον ἀείρω.
<nonn. d. 29.132> δυσμενέας ξύμπαντας ἐγὼ ζώοντας ἐάσω,
<nonn. d. 29.133> ἀμήσας ἕνα φῶτα, τεὸν Μελανῆα φονῆα.
<nonn. d. 29.134> οὐ κτάνε Δηριάδης σε, καὶ εἰ κοτέει Διονύσῳ.
<nonn. d. 29.135> ἱλήκοις, Κυθέρεια: μετὰ θρασὺν υἱέα Μύρρης
<nonn. d. 29.136> μείλιχον ἄλλον ̓́Αδωνιν ἀμείλιχος ἤλασεν ̓́Αρης,
<nonn. d. 29.137> ἤλασε καὶ ῥοδέου χροὸς ἥψατο, καὶ διὰ μηροῦ
<nonn. d. 29.138> ἄρτι πάλιν κελάρυζεν ἐπὶ χθονὶ λύθρος ̓Ερώτων:
<nonn. d. 29.139> ἀλλὰ τεῷ ποθέοντι χαριζομένη Διονύσῳ
<nonn. d. 29.140> πέμπέ μοι ἐνθάδε Φοῖβον ἀδελφεόν, ἴδμονα τέχνης
<nonn. d. 29.141> λυσιπόνου, καὶ κοῦρον ἀκέσσεται. ἴσχεο, φωνή:
<nonn. d. 29.142> Φοῖβον ἔα κατ' ̓́Ολυμπον ἀκηδέα, μή μιν ὀρίνω
<nonn. d. 29.143> ἕλκεος ἱμερόεντος ἀναμνήσας ̔Υακίνθου.
<nonn. d. 29.144> πέμπέ μοι, ἢν ἐθέλῃς, Παιήονα: κεῖνος ἱκέσθω:
<nonn. d. 29.145> ἄμμορός ἐστι πόθων, ἀλλότριός ἐστιν ̓Ερώτων.
<nonn. d. 29.146> ὠτειλῆς τύπον ἄλλον ἐσέδρακον: ἐν πολέμοις γὰρ
<nonn. d. 29.147> ἄλλος ἀνὴρ κενεῶνα τυπεὶς φοινίσσεται αἰχμῇ,
<nonn. d. 29.148> ἄορι δ' ἄλλος ἔχει παλάμης πόνον, ὃς δὲ βελέμνῳ
<nonn. d. 29.149> εἰς λαπάρην, ἕτερος δὲ δι' οὔατος: ἐν κραδίη δὲ
<nonn. d. 29.150> λοίγιον ἕλκος ἔχοντι συνουτήθην ̔Υμεναίῳ.”
<nonn. d. 29.151> εἶπε καὶ ἐπτοίητο παρακλιδὸν ὄμματι λοξῷ
<nonn. d. 29.152> ὠτειλὴν χαρίεντος ὀπιπεύων ̔Υμεναίου.
<nonn. d. 29.153> μηρῷ δ' ἔνθα καἰ ἔνθα φιλεύιον ἄνθος ἑλίξας,
<nonn. d. 29.154> λευκὸν ἐρευθομένῳ διδυμόχροον ἕλκος ἀφάσσων,
<nonn. d. 29.155> κοῦρον ἀνεζώγρησεν ἑῷ παιήονι κισσῷ,
<nonn. d. 29.156> οἶνον ἀλεξητῆρα περιρραίνων ̔Υμεναίῳ.
<nonn. d. 29.157> ὡς δ' ὅτ' ὀπὸς ταχυεργός, ἐπειγόμενος γάλα πῆξαι,
<nonn. d. 29.160> χιονέης κυκόων ἀπαμείρεται ὑγρὸν ἐέρσης,
<nonn. d. 29.158> ὄφρά μιν ἐντύνειε πεπηγμένον αἰπόλος ἀνὴρ
<nonn. d. 29.159> κυκλώσας ταλάροιο τύπῳ, τροχοειδέι ταρσῷ:
<nonn. d. 29.161> ὣς ὅ γε φοίνιον ἕλκος ἀκέσσατο Φοιβάδι τέχνῃ:
<nonn. d. 29.162> καὶ νέος ἀρτεμέων παλινάγρετον εἶχεν ̓Ενυώ,
<nonn. d. 29.163> χειρὸς ἀκεσσιπόνοιο Διωνύσοιο τυχήσας.
<nonn. d. 29.164> καὶ βέλος ἠερόφοιτον ἑκηβόλον εἰς σκοπὸν ἕλκων
<nonn. d. 29.165> τόξα πάλιν κύκλωσε, τιτυσκόμενος δὲ βελέμνῳ
<nonn. d. 29.166> ἀντίδοτον πόρεν ἕλκος ὀιστοβόλῳ Μελανῆι.
<nonn. d. 29.167> καὶ θρασὺς ἔσσυτο κῦρος: ἐφεσπόμενος δὲ Λυαίῳ
<nonn. d. 29.168> αἰεὶ φῶτας ἔβαλλε καὶ οὐκέτι λείπετο Βάκχου.
<nonn. d. 29.169> ὡς δ' ὅτε τις σκιόεις τύπος ἀνέρος, ἄπνοος ἕρπων,
<nonn. d. 29.170> ἀγχιφανὴς ἀχάρακτος ὁμόδρομος ἀνδρὸς ὁδεύει,
<nonn. d. 29.171> καί οἱ ἀεὶ σπεύδοντι συνέσπεται, ἱσταμένου δὲ
<nonn. d. 29.172> ἵσταται, ἑζομένου δὲ παρέζεται, ἐν δὲ τραπέζῃ
<nonn. d. 29.173> μιμηλαῖς παλάμῃσι συνέμπορος εἰλαπινάζει:
<nonn. d. 29.174> ὥς ὅ γε κοῦρος ἔμιμνεν ὁμόδρομος οἴνοπι Βάκχῳ.
<nonn. d. 29.175> οὐδὲ μάχης Διόνυσος ἐλώφεεν: ἀλλὰ τορήσας
<nonn. d. 29.176> μεσσοπαγῆ κούφιζε πεπαρμένον ἀνέρα θύρσῳ
<nonn. d. 29.177> ὄρθιον ὑψιπότητον, ἐν ἠερίῃ δὲ κελεύθῳ
<nonn. d. 29.178> ̓Ινδὸν ἐλαφρίζων ζηλήμονι δείκνυεν ̔́Ηρῃ.
<nonn. d. 29.179> καὶ τελέων τρισσῇσιν ἐπωνυμίῃσιν ̓Ενυὼ
<nonn. d. 29.180> θεῖος ̓Αρισταῖος, δεδαημένος ̓́Αρεος ̓Αγρεύς,
<nonn. d. 29.181> ὡς Νόμιος πολέμειζε καλαύροπα χερσὶ τινάσσων,
<nonn. d. 29.182> νυμφίος Αὐτονόης ἑκατηβόλος: ἐν δὲ κυδοιμοῖς
<nonn. d. 29.183> τόξον ἔχων κλυτότοξον ἑὸν μιμεῖτο τοκῆα,
<nonn. d. 29.184> θάρσος ἔχων ἔχων ὑπέροπλον ὀιστοβόλοιο τεκούσης,
<nonn. d. 29.185> Κυρήνης προτέρης ̔Υψηίδος: αἰνομανῆ δὲ
<nonn. d. 29.186> δέσμιον ἐζώγρησεν ἀνάρσιον ἄτρομος ̓Αγρεύς
<nonn. d. 29.187> ἀγρεύσας ἅτε θῆρα: καὶ ἀντιβίων ὀλετῆρα
<nonn. d. 29.188> ἠθάδι χειρὶ τίταινε βαρὺν λίθον, οἷον ἐρείσας
<nonn. d. 29.189> πιαλέης ἔθλιψε χυτὰς ὠδῖνας ἐλαίης:
<nonn. d. 29.190> δυσμενέας δ' ἐφόβησεν ἀγήνορος ἠθάδι ῥόμβῳ,
<nonn. d. 29.191> σείων χαλκὸν ἐκεῖνον, ὅν ἐν παλάμῃσι τινάσσων
<nonn. d. 29.192> φοιταλέης ἐφόβησε μεμηνότα κέντρα μελίσσης.
<nonn. d. 29.193> Θρηικίης δὲ Σάμοιο πυρισθενέες πολιῆται
<nonn. d. 29.194> Λημνιάδος δύο παῖδες ἐβακχεύοντο Καβειροῦς:
<nonn. d. 29.195> ̔Ηφαίστου δὲ τοκῆος ἐρευθομένου πυρὸς ἀτμῷ
<nonn. d. 29.196> συγγενέας σπινθῆρας ἀνηκόντιζον ὀπωπαί.
<nonn. d. 29.197> τοῖσι μὲν ἐξ ἀδάμαντος ἔην ὄχος: ἀμφὶ δὲ πῶλοι
<nonn. d. 29.198> χαλκείῃ κροτέοντες ἀρασσομένην κόνιν ὁπλῇ
<nonn. d. 29.199> καρχαλέον χρεμετισμὸν ἀνήρυγον ἀνθερεῶνος,
<nonn. d. 29.200> οὓς γενέτης ̔́Ηφαιστος ἀμιμήτῳ κάμε τέχνῃ
<nonn. d. 29.201> πυρσὸν ἀπειλητῆρα διαπνείοντας ὸδόντων,
<nonn. d. 29.202> οἷα καὶ Αἰήτῃ, βριαοῷ σημάντορι Κόλχων,
<nonn. d. 29.203> χαλκοπόδων μόρφωσε συνωρίδα δίζυγα ταύρων,
<nonn. d. 29.204> τεύχων χερμὰ λέπαδνα καὶ ἔμπυρον ἱστοβοῆα.
<nonn. d. 29.211> Εὐρυμέδωυ μέν ἔλαυνε, πυριβλήτῳ δέ χαλινῷ
<nonn. d. 29.212> ἔμπυρον ἡνιόχευε σιδηροπόδων γένυν ἵππων:
<nonn. d. 29.205> χειρὶ δὲ Λήμνιον ἔγχος, ὅ περ κάμε πάτριος ἄκμων,
<nonn. d. 29.206> δεξιτερῇ κούφιζεν, ἐπ' εὐφυέεσσι δὲ μηροῖς
<nonn. d. 29.207> φάσγανον ᾐώρησε σελασφόρον: εἰ δέ τις ἀνήρ,
<nonn. d. 29.208> ἀκροτάτοις ὀνύχεσσι λίθον τινὰ βαιὸν ἀείρας
<nonn. d. 29.209> θηγαλέης ἤρασσε πυρίδρομα νῶτα μαχαίρης,
<nonn. d. 29.210> αὐτόματοι σπινθῆρες ὀιστεύοντο σιδήρου.
<nonn. d. 29.213> ̓́Αηκων δ' αἰθαλόεντι συνήρμοσε χεῖρα βελέμνῳ,
<nonn. d. 29.214> πατπῴης ̔Εκάτης θιασώδεα πυρσὸν ἑλίσσων.
<nonn. d. 29.215> καὶ σάλαρον σείοντες ἀερσιλόφου τρυσφαλείης
<nonn. d. 29.216> Δικταῖοι Κορύβαντες ἐπεστρατόωντο κυδοιμῷ,
<nonn. d. 29.217> εἰς μόθον οἰστρηθέντες: ἁμιλλητῇρι δὲ χαλκῷ
<nonn. d. 29.218> φάσγανα τυπτομένῃσιν ἐπέκτυπε γυμνὰ βοείαις
<nonn. d. 29.219> σκαρθμοῖς ἀντιτύποισι: φερεσσακέος δὲ χορείης
<nonn. d. 29.220> ῥυθμὸν ἐμιμήσαντο ποδῶν ἑλικώδεϊ παλμῷ,
<nonn. d. 29.221> ̓́Αρεϊ βακχευθέντες. ὀρεσσαύλων δὲ νομήων
<nonn. d. 29.222> ̓Ινδῴη δεδάικτο γονὴ Κουρῆτι σιδήρῳ:
<nonn. d. 29.223> καί τις ἀνὴρ προκάρηνος ἐπωλίσθησε κονίῃ,
<nonn. d. 29.224> εἰσαΐων μύκημα βαρυγδούποιο βοείης.
<nonn. d. 29.225> καί τις ἀερτάζουσα φιλάνθεμον ἔγχος ̓Ενυοῦς
<nonn. d. 29.226> Βασσαρὶς ἠκόντιζεν: ἀβακχεύτου δὲ γενέθλης
<nonn. d. 29.227> ἄρσενα πολλὰ κάρηνα δαΐζετο θήλεϊ θύρσῳ.
<nonn. d. 29.228> καὶ λασίῃ παλάμῃ σκοπιὴν λοφόεσσαν ἀείρων
<nonn. d. 29.229> οὔρεος ἄκρα κάρηνα ταμὼν ἐκορύσσετο Ληνεύς,
<nonn. d. 29.230> πέμπων ὀκριόεσσαν ἐπ' ἀντιβίοισιν ἀκωκήν.
<nonn. d. 29.231> Βάκχη δ' ἀμφαλάλαζε: καὶ ἀμπελόεντες ὀιστοὶ
<nonn. d. 29.232> κισσοφόρων παλάμῃσιν ἐδινεύοντο γυναικῶν.
<nonn. d. 29.233> ἔνθα μέλος πλέξασα καὶ ̓́Αρεϊ καὶ Διονύσῳ
<nonn. d. 29.234> Εὐπετάλη κεκόρυστο, φιλοσταφύλῳ δὲ πετήλῳ
<nonn. d. 29.235> κέντορα κισσὸν ἔπεμπεν ἀλοιητῆρα σιδήρου,
<nonn. d. 29.236> ̓Ινδῴην δρυόεντι γονὴν ὀλέκουσα κορύμβῳ.
<nonn. d. 29.237> καὶ δηίων κλονέουσα νέφος ῥηφήνορι θύρσῳ
<nonn. d. 29.238> Τερψιχόρη φιλόβοτρυς ἐπεσκίρτησε κυδοιμῷ,
<nonn. d. 29.239> κύμβαλα δινεύονσα βαρύβρομα δίζυγι χαλκῷ:
<nonn. d. 29.240> οὐ τόσον ̔Ηρακλέης Στυμφηλίδας ἤλασε βόμβῳ
<nonn. d. 29.241> χαλκὸν ἔχων βαρύδουπον, ὅσον στρατὸν ἤλασεν ̓Ινδῶν
<nonn. d. 29.242> Τερψιχόρη κτυπέουσα χοροῦ πολεμήιον ̓Ηχώ.
<nonn. d. 29.243> καὶ Τρυγίη βαρύγουνος ἐλείπετο νόσφιν ὁμίλου
<nonn. d. 29.244> ὑστατίη καὶ ἔπηξε φόβῳ πόδας: οὐδέ τις αὐτῇ
<nonn. d. 29.245> Σειληνῶυ παρέμιμνε: λίπον δέ μιν αὐτόθι μούνην
<nonn. d. 29.246> ταρβαλέην, χατέουσαν ἀρηγόνος: ἀκροπότῃ δὲ
<nonn. d. 29.247> χεῖρας ὄρεξε Μάρωνι, Μάρων δ' ἀπέειπε γεραιήν,
<nonn. d. 29.248> ὅττι χοροὺς ἀνέκοπτε φιλακρήτων Κορυβάντων
<nonn. d. 29.249> καὶ Σατύρων: αἰεὶ δὲ θεοῖς ἠρᾶτο δαμῆναι
<nonn. d. 29.250> γηραλέην ἀνόνητον ὑπ' ἔγχεϊ Δηριαδῆος:
<nonn. d. 29.251> καὶ Καλύκη πολέμιζε παρισταμένη Διονύσῳ
<nonn. d. 29.252> οἰστρομανής. Τρομερῆς δὲ μέθης ἐλελίζετο παλμῷ
<nonn. d. 29.253> Οἰνώνη προθέουσα: βαρυνομένη δὲ κυδοιμῷ
<nonn. d. 29.254> γούνατα μὲν μογέεσκε, φιλακρήτοιο δὲ νύμφης
<nonn. d. 29.255> οἰδαλέοι σμήριγγες ἐδινεύοντο καρήνου.
<nonn. d. 29.256> καὶ στόνος ἦν βαρύδουπς: ὁμοζήλῳ δὲ κυδοιμῷ
<nonn. d. 29.257> ̓Αστράεις Σταφύλην, Καλύκην δ' ἐδίωκε Κελαινεύς.
<nonn. d. 29.258> Σειληνῶν δὲ φάλαγγα δορυσσόος ἤλασε Μορρεὺς
<nonn. d. 29.259> θεινομένην βουπλῆγι: μιῇ δ' ἐλατῆρος ὁμοκλῇ
<nonn. d. 29.260> ̓Αστραῖος δεδόνητο, Μάρων φύγεν, ὤκλασε Ληνεύς,
<nonn. d. 29.261> Σειληνοῦ τρία τέκνα δασύτριχος, ὅς δίχα λέκτρων
<nonn. d. 29.262> ἄσπορος αὐτολόχευτος ἀνέδραμε μητρὸς ἀρούρης.
<nonn. d. 29.263> ἱμερτὴν δὲ Δόρυκλος ἀνεπτοίησε Λυκάστην
<nonn. d. 29.264> τῇσι θεὸς χραίσμησε, νεουτήτων δὲ γυναικῶν
<nonn. d. 29.265> ἕλκεσι φάρμακα πάσσεν: ̓Ενυαλίῳ δὲ σιδήρῳ
<nonn. d. 29.266> τειρομένην ποδὸς ἄκρον ἀνάμπυκα ῥύσατο Γόργην,
<nonn. d. 29.267> κλήματος ἀμπελόεντι περισφίγξας πόδα δεσμῷ:
<nonn. d. 29.268> Εὐπετάλης δ' ἰχῶρα νεόσσυτον ἔσβεσεν οἴνῳ,
<nonn. d. 29.269> καὶ Σταφύλης χυτὸν αἷμα κατεπρήυνεν ἀοιδῇ:
<nonn. d. 29.270> Μυρτοῦς δ' οὐταμένην παλάμην ἰήσατο μύρτῳ,
<nonn. d. 29.271> καὶ Καλύβην ἐσάωσεν ἀνειρύσσας βέλος ὤμου,
<nonn. d. 29.273> ἕλκεϊ φοινήεντι περιρραίνων πόμα ληνοῦ:
<nonn. d. 29.272> Νύσης δ' ἄλγος ἔπαυσε νεουτήτοιο προσώπου,
<nonn. d. 29.274> χρίσας ἔνθα καὶ ἔνθα παρηίδα λευκάδι γύψῳ:
<nonn. d. 29.275> ὄμμασι δ' ἀκλαύτοισιν ἐπεστενάχιζε Λυκάστῃ.
<nonn. d. 29.276> ἀλλ' ὅτε Βασσαρίδων ὀδύνας πρηΰνατο τέχνῃ
<nonn. d. 29.277> θυρσομανὴς Διόνυσος, ἐμάρνατο μείζονι χάρμῃ.
<nonn. d. 29.278> καί τις ἀμερσινόοιο κατάσχετος ἅλματι λύσσης
<nonn. d. 29.279> Βασσαρὶς ̓Ινδὸν ̓́Αρηα μετέστιχε θυιὰς ̓Ενυώ,
<nonn. d. 29.280> ἀμφὶ, σέ, Λύδιε δαῖμον: ἀπὸ πλοκάμοιο δὲ Βάκχης
<nonn. d. 29.281> ἀφλεγέος σελάγιζε κατ' αὐχένος αὐτόματον πῦρ.
<nonn. d. 29.282> καὶ βριαρῶν προμάχων ἑτερόζυγον ἑσμὸν ἐγείρων
<nonn. d. 29.283> αὐλὸς ἐπεσμαράγησεν ἀγέστρατον ̓́Αρεος ̓Ηχώ,
<nonn. d. 29.284> καὶ διδύμαις παλάμῃσι φιλοσμαράγων Κορυβάντων
<nonn. d. 29.285> ἄντυγες ἀμφιπλῆγος ἀνεκρούοντο βοείης,
<nonn. d. 29.286> κύμβαλα δ' ἐκροτάλιζε, μεταλλάξασα δὲ μολπὴν
<nonn. d. 29.287> Πανιὰς ἡδυμέλεια μόθους ἐμελίζετο σύριγξ:
<nonn. d. 29.288> ἀντιβίων δὲ δάλαγγες ἐπέβρεμον: ἀμφιλαφεῖς δὲ
<nonn. d. 29.289> ἠερόθεν πτερόεντες ἀνερροίζησαν ὀιστοί.
<nonn. d. 29.290> λίγξε βιός, βόμβησε λίθος, μυκήσατο σάλπιγξ.
<nonn. d. 29.291> ἀλλ' ὅτε δὴ πόρον ἷξον, ὅπῃ πεφορημένος ὁλκῷ
<nonn. d. 29.292> λευκὸν ὕδωρ μεθύοντι ῥόῳ φοίνιξεν ̔Υδάσπης,
<nonn. d. 29.293> δὴ τότε Βάκχος ἄυσε βαρυσμαράγων ἀπὸ λαιμῶν,
<nonn. d. 29.294> ὁππόσον ἐννεάχιλος ἐπέβρεμεν ἑσμὸς ̔Ενυοὺς
<nonn. d. 29.295> φρικτὸν ὁμολώσσων στομάτων θρόον: ἀσταθέες δὲ
<nonn. d. 29.296> ξανθὸν ἀλυσκάζοντες ἐπὶ ῥόον ὤκλασαν ̓Ινδοί,
<nonn. d. 29.297> ἄλλοι δ' ἐν πεδίῳ: στρατιὴ δ' ἐμερίζετο Βάκχου,
<nonn. d. 29.298> δυσμενέας κτείνουσα καὶ ἐν δαπέδῳ καὶ ̔Υδάσπῃ,
<nonn. d. 29.299> δίψῃ καρχαλέῃ κεκαφηότος, ὁππότε γαίης
<nonn. d. 29.300> ἠὼς μέσσον ἀνέσχε, καὶ ἔτρεμε θερμὸς ὁδίτης
<nonn. d. 29.301> αἴθοπος ̓Ηελίοιο μεσημβρίζουσαν ἱμάσθλην.
<nonn. d. 29.302> καὶ θεὸς ἀμπελόεις προκαλίζετο κοίρανον ̓Ινδῶν,
<nonn. d. 29.303> μῦθον ἀπειλητῆρα χέων λυσσώδεϊ λαιμῷ:
<nonn. d. 29.304> “τίς φόβος; εἰ ποταμοῖο φέρει γένος ὄρχαμος ̓Ινδῶν,
<nonn. d. 29.305> οὐρανόθεν λάχον αἷμα: χερειότερος δὲ Λυαίου
<nonn. d. 29.306> Δηριάδης ὑπέροπλος, ὅσον Διός ἐστιν ̔Υδάσπης.
<nonn. d. 29.307> ἢν δ' ἐθέλω, νεφέων σχεδὸν ἵσταμαι: ἢν δ' ἐθελήσω,
<nonn. d. 29.308> ἵξεται ἰθυκέλευθον ἐμὸν βέλος ἄχρι Σελήνης.
<nonn. d. 29.309> εἰ δὲ μέγα φρονέεις μεθέπων κεραελκέα μορφήν,
<nonn. d. 29.310> εἰ δύνασαι, προμάχιζε βοοκραίρῳ Διονύσῳ.”
<nonn. d. 29.311> ὣς φαμένου βρυχηδὸν ἐμυκήσαντο μαχηταί:
<nonn. d. 29.312> ἄλλῳ δ' ἄλλος ἔριζε συναιχμάζων Διονύσῳ.
<nonn. d. 29.313> αἰγείοις δὲ πόδεσσιν ἐμάρνατο μειλίχιος Πάν,
<nonn. d. 29.314> ὀξὺ δὲ τοξευτῆρος ὅλον κενεῶνα χαράξας
<nonn. d. 29.315> θηγαλέῃ Μελανῆος ἀνέσχισε γαστέρα χηλῇ,
<nonn. d. 29.316> ποινὴν ἕλκος ἔχοντος ἀπαιτίζων ̔Υμεναίου,
<nonn. d. 29.317> ὄφρα πυρισφρήγιστον ἐλαφρίσσειεν ἀνίην
<nonn. d. 29.318> ὄμμασιν ἀκλαύτοισιν ὀδυρομένου Διονύσου.
<nonn. d. 29.319> Λυσσήεις δ' ̓Ιόβακχος ἐπέδραμε δηιοτῆτι,
<nonn. d. 29.320> καὶ νεφέων ἔψαυσε καὶ ἥψατο χερσὶν ̓Ολύμπου,
<nonn. d. 29.321> ἄλλοτε μηκύνων ταναὸν δέμας, αἰθέρι γείτων,
<nonn. d. 29.322> καὶ χθονὶ ταρσὸν ἔπηξε, καὶ ἠέρα τύψε καρήνῳ.
<nonn. d. 29.323> τοῖσι δὲ μαρναμένοισιν ἐπήλυθεν ̔́Εσπερος ἀστήρ,
<nonn. d. 29.324> λύων ̓Ινδοφόνοιο θεμείλια δηιοτῆτος.
<nonn. d. 29.325> ̓́Αρεϊ δ' ὑπνώοντι παρίστατο νεύματι ̔Ρείης
<nonn. d. 29.326> φάσματα ποικίλλουσα δολοπλόκος ὄψις ὀνείρου,
<nonn. d. 29.327> τοῖον ἔπος βοόωσα, νόθῃ σκιοειδέι μορφῇ:
<nonn. d. 29.328> “̓͂Αρες, ̓́Αρες, σὺ μὲν εὗδε, δυσίμερε, μοῦνος ἰαύων
<nonn. d. 29.329> χαλκοχίτων: Παφίην δὲ τὸ δεύτερον ὑψόθι λέκτρων
<nonn. d. 29.330> ὑμετέρην ̔́Ηφαιστος ἔχει προτέρην ̓Αφροδίτην,
<nonn. d. 29.331> ἐκ δὲ δόμων ἐδίωκε Χάριν, ζηλήμονα νύμφην:
<nonn. d. 29.332> ἀρχαίην δὲ δάμαρτα παλίνδρομον εἰς γάμον ἕλκων
<nonn. d. 29.333> αὐτὸς ̓́Ερως τόξευεν ἀναινομένην ̓Αφροδίτην,
<nonn. d. 29.334> ̔Ηφαίστῳ γενετῆρι φέρων χάριν. ἀλλὰ καὶ αὐτὴ
<nonn. d. 29.335> Ζῆνα μέγαν παρέπεισε πόθων ἀδίδακτος ̓Αθήνη,
<nonn. d. 29.336> παρθενικὴ δολόμητις, ὅπως ̔́Ηφαιστον ἀλύξῃ,
<nonn. d. 29.337> μνησαμένη νόθα λέκτρα πεδοτρεφέων ̔Υμεναίων,
<nonn. d. 29.338> μὴ προτέρου μετὰ πότμον ̓Ερεχθέος ἄρσενι μαζῷ
<nonn. d. 29.339> ἄλλον ἀεξήσειε νεώτερον υἱὸν ἀρούρης.
<nonn. d. 29.340> ἔγρεο, καὶ Θρήισσαν ἰὼν ἐπὶ πέζαν ἐρίπνης
<nonn. d. 29.341> δέρκεο σὴν Κυθέρειαν ἐθήμονος ἔνδοθι Λήμνου,
<nonn. d. 29.342> δέρκεο, πῶς προπύλαια Πάφου καὶ ἐδέθλια Κύπρου
<nonn. d. 29.343> ἄνθεσιν ἐστεφάνωσεν ὁμόστολος ἑσμὸς ̓Ερώτων,
<nonn. d. 29.344> Βυβλιάδων δ' ἐπάκουε μελιζομένων ̓Αφροδίτην
<nonn. d. 29.345> καὶ νεαρὴν φιλότητα παλιννόστων ὑμεναίων.
<nonn. d. 29.346> ̓͂Αρες, ἐνοσφίσθης σέο Κύπριδος: ἀνδροφόνον γὰρ
<nonn. d. 29.347> ὁ βραδὺς ὠκὺν ̓́Αρηα παρέδραμε. μέλπε καὶ αὐτὸς
<nonn. d. 29.348> ̔Ηφαίστῳ πυρόεντι συναπτομένην ̓Αφροδίτην.
<nonn. d. 29.349> Σικελίης δ' ἐπίβηθι, παρισταμένους δὲ καμίνῳ
<nonn. d. 29.350> λίσσεό μοι Κύκλωπας: ἀριστοπόνου δὲ καὶ αὐτοὶ
<nonn. d. 29.351> ἴδμονες ̔Ηφαίστοιο, σοφῶν ζηλήμονες ἔργων,
<nonn. d. 29.352> σοὶ δόλον ἐντύνουσι, καὶ ἀρχαίῳ σέο δεσμῷ
<nonn. d. 29.353> ὁπλότερον τελέσουσιν ὁμοίιον, ὄφρα καὶ αὐτὸς
<nonn. d. 29.354> ἀμφοτέρους δολίῃσιν ἀλυκτοπέδῃσι πιέζων
<nonn. d. 29.355> δήσῃς φῶρα γάμοιο τεῷ ποινήτορι δεσμῷ,
<nonn. d. 29.356> εἰλιπόδην ̔́Ηφαιστον ἐπισφίγξας ̓Αφροδίτῃ:
<nonn. d. 29.357> καί σε θεοὶ ξύμπαντες ἐπαινήσουσιν ̓Ολύμπου
<nonn. d. 29.358> δέσμιον ἀγρεύσαντα τεῶν συλήτορα λέκτρων.
<nonn. d. 29.359> ἔγρεο, καὶ σὺ γένοιο δολοπλόκος: ἔγρεο, νύμφης
<nonn. d. 29.360> ἁρπαμένης ἀλέγιζε. τί σοι κακὰ Δηριαδῆος;
<nonn. d. 29.361> σιγῇ ἐφ' ἡμείων, Φαέθων μὴ μῦθον ἀκούσῃ.”
<nonn. d. 29.362> ὣς φαμένη πεπότητο. καὶ αὐτίκα κῶμα τινάξας
<nonn. d. 29.363> πρώιον ἀρτιχάρακτον ὀπιπεύων φάος ̓Ηοῦς
<nonn. d. 29.364> θερμὸς ̓́Αρης ἀνέπαλτο, Φόβον καὶ Δεῖμον ἐγείρας
<nonn. d. 29.365> ζεῦξαι φοίνιον ἄρμα ταχύδρομον: οἱ δὲ τοκῆι
<nonn. d. 29.366> σπερχομένῳ πείθοντο: καὶ ἀγκυλόδοντι χαλινῷ
<nonn. d. 29.367> Δεῖμος ἐριπτοίητος ἐπισφίγξας γένυν ἵππων
<nonn. d. 29.368> δέσμιον αὐχένα δοῦλον ἐπεσφήκωσε λεπάδνῳ,
<nonn. d. 29.369> ζεύγλην δ' ἀμφὶς ἔδησεν: ̓́Αρης δ' ἐπεβήσατο δίφρου:
<nonn. d. 29.370> καὶ Φόβος ἡνιόχευεν ὄχον πατρῷον ἐλαύνων,
<nonn. d. 29.371> εἰς Πάφον ἐκ Λιβάνου πεφορημένος, ἐκ δὲ Κυθήρων
<nonn. d. 29.372> ἄστατον ἔτραπεν ἄρμα Κεραστίδος εἰς χθόνα Κύπρου:
<nonn. d. 29.373> πολλάκι, πολλάκι Λῆμνον ἐδέρκετο, καὶ πλέον ἄλλων
<nonn. d. 29.374> ζηλήμων σκοπίαζε πυρίπνοον ἐσχαρεῶνα,
<nonn. d. 29.375> Κύπριν ἀνιχνεύων τροχαλῷ ζηλήμονι ταρσῷ,
<nonn. d. 29.376> εἴ μιν ἐσαθρήσειε παρ' ̔Ηφαίστοιο καμίνοις,
<nonn. d. 29.377> ὡς πάρος, ἱσταμένην, καὶ ἐδείδιε, μή οἱ ὀπωπὴν
<nonn. d. 29.378> καπνὸς ἀμαλδύνειε μελαινομένης ̓Αφροδίτης.
<nonn. d. 29.379> ἔδραμε καὶ μετὰ Λῆμνον ἐς οὐρανόν, ὄφρα σιδήρῳ
<nonn. d. 29.380> νυμφιδίην μακάρεσσιν ἀναστήσειεν ̓Ενυώ,
<nonn. d. 29.381> καὶ Διὶ καὶ Φαέθοντι καὶ ̔Ηφαίστῳ καὶ ̓Αθήνῃ.
<nonn. d. 30.1> ὣς ὁ μὲν ἑπτάζωνον ἐς οὐρανὸν ἔδραμεν ̓́Αρης
<nonn. d. 30.2> ζηλήμων, βαρύμηνις. ἐς ὑσμίνην δὲ χορεύων
<nonn. d. 30.3> θαρσήεις Διόνυσος ἐπέχραεν αἴθοπι λαῷ,
<nonn. d. 30.4> πῇ μὲν ἐνὶ πρώτοισι θορὼν ἐνοσίχθονι παλμῷ,
<nonn. d. 30.5> πῇ δὲ μέσος προμάχοισιν: ἀκοντιστῆρι δὲ θύρσῳ
<nonn. d. 30.6> κυανέης ἤμησε θαλύσια δηιοτῆτος,
<nonn. d. 30.8> δυσμενέος δὲ φάλαγγος ἐμαίνετο φῦλα δαΐζων:
<nonn. d. 30.7> καὶ Σατύρους θάρσυνεν ἐς ̓́Αρεα Δηριαδῆος,
<nonn. d. 30.9> ὡς ἴδε Βάκχος ̓́Αρηα λελοιπότα φύλοπιν ̓Ινδῶν:
<nonn. d. 30.10> ἄλλῳ δ' ἄλλος ἔριζε. κορυμβοφόρου δὲ κυδοιμοῦ
<nonn. d. 30.11> δεξιτερὸν στόμα λάβρον ἐπιτρέψας Διονύσῳ
<nonn. d. 30.12> λαιὸν ̓Αρισταῖος κέρας ἔτρεχε δηιοτῆτος.
<nonn. d. 30.13> καὶ Βρομίου θεράποντος ὀπιπεύων ἔτι Μορρεὺς
<nonn. d. 30.14> μαρναμένους πετάλοισι καὶ ἀνθεμόεντι βελέμνῳ
<nonn. d. 30.15> ἄφρονι Δηριάδῃ πολυθαμβέα ῥήξατο φωνήν:
<nonn. d. 30.16> “Δηριάδη, τί τὸ θάμβος; ἐμοὶ πίπτουσι μαχηταί,
<nonn. d. 30.17> βαλλόμενοι θύρσοισι καὶ οὐτιδανοῖσι πετήλοις,
<nonn. d. 30.18> ὁπλοφόρους δ' ὀλέκουσιν ἀνάσπιδες: ἀκλινέες δὲ
<nonn. d. 30.19> Βασσαρίδες, πελέκεσσι καὶ ἀμφιπλῆγι μαχαίρῃ
<nonn. d. 30.20> τυπτόμεναι, μίμνουσιν ἀνούτατοι. εἰ θέμις εἰπεῖν,
<nonn. d. 30.21> καὶ σύ, λιπών, σκηπτοῦχε, τεὴν χαλκήλατον αἰχμὴν
<nonn. d. 30.22> οἴνοπα θύρσον ἄειρε μιαιφόνον, ὅττι σιδήρου
<nonn. d. 30.23> δυσμενέες πολὺ μᾶλλον ἀριστεύουσι κορύμβοις.
<nonn. d. 30.24> οὕ ποτε τοῖον ὄπωπα μόθου τύπον: οὐτιδανοὶ δὲ
<nonn. d. 30.25> θύρσοι ἀκοντιστῆρες ἀρείονές εἰσιν ἀκόντων.
<nonn. d. 30.26> δὸς καὶ ἐμοὶ κλονέειν χλοερὸν βέλος: ἡμέτεροι γὰρ
<nonn. d. 30.27> ἀπτολέμου νάρθηκος ἐνικήθησαν ὀιστοί:
<nonn. d. 30.28> δός μοι ξανθὰ πέδιλα φορήμεναι, ὅττι καὶ αὐταὶ
<nonn. d. 30.29> ἀρραγέες κνημῖδες ὑπεκλίνοντο κοθόρνοις.
<nonn. d. 30.30> τί πλέον, εἰ χάλκειον ἔχω σάκος, εὖτε γυναῖκες
<nonn. d. 30.31> μᾶλλον ἀριστεύουσιν ἀτευχέες, ἐν δὲ κυδοιμοῖς
<nonn. d. 30.32> κύμβαλα δινεύουσι, καὶ ὀκλάζουσι μαχηταί,
<nonn. d. 30.33> καὶ στεφάνοις τρυφάλεια καὶ εἴκαθε νεβρίδι θώρηξ;
<nonn. d. 30.34> πολλάκι δ' ἀντικέλευθος ἀνουτήτου Διονύσου
<nonn. d. 30.35> ὠισάμην ἄρρηκτον ἀνασχίσσαι κενεῶνα,
<nonn. d. 30.36> πέμπων εὔσκοπα δοῦρα, καὶ ὡς ἔψαυε Λυαίου,
<nonn. d. 30.37> ὀξυβελὴς ἄγναμπτος ἐκάμπτετο χαλκὸς ἀκόντων.”
<nonn. d. 30.38> ὣς φαμένου μείδησεν ἄναξ θρασύς, ἀμφὶ δὲ γαμβρῷ
<nonn. d. 30.39> ὄμματα λοξὰ τίταινε χόλου κήρυκι σιωπῇ:
<nonn. d. 30.40> καί οἱ ἀπειλήτειραν ἀπερροίβδησεν ἰωήν:
<nonn. d. 30.41> “τί τρομέεις Διόνυσον ἀτευχέα, νήπιε Μορρεῦ;
<nonn. d. 30.42> ἡδὺς ὁ δειμαίνων Σατύρων παίζουσαν ̓Ενυώ.”
<nonn. d. 30.43> ὣς φάμενος θάρσυνεν ἀταρβέι γαμβρὸν ἀπειλῇ.
<nonn. d. 30.44> καὶ Βρομίου προμάχοισι πέλωρ ἐκορύσσετο Μορρεύς:
<nonn. d. 30.45> οὔτασε δ' Εὐρυμέδοντα, μέσον βουβῶνα χαράξας
<nonn. d. 30.46> ἔγχεϊ φοινήεντι: διαΐσσουσα δὲ μηροῦ
<nonn. d. 30.47> πιαλέην τάμε σάρκα λιπόχροα θυιὰς ἀκωκή:
<nonn. d. 30.48> γούνατι δ' ὀκλάζοντι χαμαὶ πέσε. Χαλκοχίτων δὲ
<nonn. d. 30.49> ̓́Αλκων οὐκ ἀμέλησε κασιγνήτοιο πεσόντος,
<nonn. d. 30.50> ἀλλὰ βιαζομένῳ πρόμος ἤλυθεν ἔγχος ἀείρων
<nonn. d. 30.51> καὶ σάκος εὐδίνητον: ὅλον δ' ἐκάλυπτε μαχητήν,
<nonn. d. 30.52> ἀσπίδι πυργώσας δέμας ἀνέρος, ἀντιβίοις δὲ
<nonn. d. 30.53> σείων ἔνθα καὶ ἔνθα παλινδίνητον ἀκωκὴν
<nonn. d. 30.54> γνωτῷ γνωτὸς ἄμυνε: καὶ οὐταμένῳ περιβαίνων,
<nonn. d. 30.55> οἷα περὶ σκύμνοισι λέων, βρυχήσατο λαιμῷ,
<nonn. d. 30.56> χείλεϊ λυσσήεντι χέων Κορυβαντίδα φωνήν.
<nonn. d. 30.57> καί μιν ὀπιπεύων κυκλούμενον ἴδμονι ταρσῷ
<nonn. d. 30.60> γνωτοῦ κεκλιμένοιο προασπιστῆρα Καβείρου
<nonn. d. 30.58> ἰσοφυὴς Τυφῶνι πέλωρ βακχεύετο Μορρεύς,
<nonn. d. 30.59> γνωτοῖς διχθαδίοις κεκορυθμένος, ὄφρά κε μήτηρ
<nonn. d. 30.61> δίζυγα δακρύσειεν ὀλωλότα τέκνα Καβειρώ,
<nonn. d. 30.62> εἰς μίνα ἠριγένειαν ἑνὶ τμηθέντα σιδήρῳ.
<nonn. d. 30.63> καί νύ κεν ἀμφοτέρους ἰσοελκέι δῶκεν ὀλέθρῳ,
<nonn. d. 30.64> ἀλλὰ διὰ στομάτων βεβιημένον ἄσθμα τιταίνων
<nonn. d. 30.65> Λήμνιον Εὐρυμέδων γενέτην ἐκαλέσσατο φωνῇ.
<nonn. d. 30.66> “ὦ πάτερ, ἐργοπόνοιο πυρίπνοε κοίρανε τέχνης,
<nonn. d. 30.67> δός μοι ὀφειλομένην προτέρην χάριν, ὁππότε μούνη
<nonn. d. 30.68> Σικελίην τρικάρηνον ἁλωιὰς ἥρπασε Δηώ,
<nonn. d. 30.69> δῶρα καλυπτομένης ὀπτήρια Περσεφονείης,
<nonn. d. 30.70> ἑσπερίους δ' ἀνέκοψε τεοὺς φυσήτορας ἀσκοὺς
<nonn. d. 30.71> καὶ πλατὺν ἐσχαρεῶνα καὶ ἅρπαγα σεῖο πυράγρην:
<nonn. d. 30.72> ἀλλά μιν ἐπτοίησα προασπίζων γενετῆρος,
<nonn. d. 30.73> ἄκμονος ὑμετέροιο βοηθόος: ἐξ ἐμέθεν δὲ
<nonn. d. 30.74> σῷ Σικελῷ σπινθῆρι μέλας θερμαίνεται ἀήρ.
<nonn. d. 30.75> ῥύεό μοι σέο παῖδα, τὸν ἄγριος οὔτασε Μορρεύς.”
<nonn. d. 30.76> εἶπε, καὶ οὐρανόθεν πυρόεις ̔́Ηφαιστος ὀρυύσας
<nonn. d. 30.77> σύγγονον ἀμφελέλιζε πολυσχιδὲς ἁλλόμενον πῦρ,
<nonn. d. 30.78> δινεύων παλάμῃ πυρόεν βέλος: ἀμφὶ δὲ δειρὴν
<nonn. d. 30.79> Μορρέος αὐτοέλικτος ἑλίσσετο πυρσὸς ἐχέφρων,
<nonn. d. 30.80> αὐχένι μιτρώσας πυριθαλπέος ὁρμὸν ἀνάγκης
<nonn. d. 30.81> εἰλυφόων: πυρόεν δὲ μετὰ στέφος ἀνθερεῶνος
<nonn. d. 30.82> ταρσὸν ἐς ἐσχατόωντα θορὼν ἐπιβήτορι παλμῷ
<nonn. d. 30.83> ἀμφὶ πόδα προμάχοιο πυρίπλοκον ἔπλεκε σειρήν,
<nonn. d. 30.84> σείων ἐν δαπέδῳ σταθερὸν σέλας ἅλματι πεζῷ:
<nonn. d. 30.85> θερμάνθη δὲ κάρηνον ἀναπτομένης τρυφαλείης.
<nonn. d. 30.86> καί νύ κεν ἐπρήνικτο τυπεὶς φλογόεντι βελέμνῳ,
<nonn. d. 30.87> εἰ μὴ Δηριάδαο πατὴρ ἤμυνεν ̔Υδάσπης:
<nonn. d. 30.88> ἧστο γὰρ ὑσμίνην δεδοκημένος ὑψόθι πέτρης,
<nonn. d. 30.89> ταυροφοὴς νόθον εἶδος ἔχων βροτοειδέι μορφῇ:
<nonn. d. 30.90> ὅς μιν ἀνεζώγρησε χέων ἀντίπνοον ὕδωρ,
<nonn. d. 30.91> ψύχων θερμὸν ἄημα πυριβλήτοιο προσώπου,
<nonn. d. 30.92> λύματα τεφρήεντα διασμήχων τρυφαλείης:
<nonn. d. 30.93> Μορρέα δ' ἁρπάξας ζοφερῇ χλαίνωσεν ὀμίχλῃ,
<nonn. d. 30.94> πορφυρέῃ νεφέλῃ κεκαλυμμένα γυῖα καλύψας,
<nonn. d. 30.95> μή μιν ἀποκτείνειε σελασφόρος ἀμφιγυήεις,
<nonn. d. 30.96> Λήμνιον αἰθύσσων θανατηφόρον ἁπτόμενον πῦρ,
<nonn. d. 30.97> μὴ προτέρου φθιμένοιο γέρων φιλότεκνος ̔Υδάσπης
<nonn. d. 30.98> γαμβρὸν ἴδῃ πάλιν ἄλλον ὀλωλότα Δηριαδῆος,
<nonn. d. 30.99> μηδὲ μόρον Μορρῆος ἅμα κλαύσειεν ̓Ορόντῃ.
<nonn. d. 30.100> Πυρσοφόρος δ' ̔́Ηφαιστος ὅλους ἐδίωκε μαχητὰς
<nonn. d. 30.101> ἱσταμένοθς περὶ παῖδα νεούτατον, ὑψόθι δ' ὤμου
<nonn. d. 30.102> υἱὸν ἐλαφρίζων ἐπερείσατο γείτονι φηγῷ,
<nonn. d. 30.103> νόσφιν ἀπὸ φλοίσβοιο, καὶ ἐζώγρησε πεσόντα,
<nonn. d. 30.104> οὐταμένῳ βουβῶνι φερέσβια φάρμακα πάσσων.
<nonn. d. 30.105> οὐδὲ μόθου προτέροιο λελασμένος ἔπλετο Μορρεύς:
<nonn. d. 30.106> ἀλλὰ πάλιν κεκόρυστο φυγὼν πυρόεσσαν ̓Ενυὼ
<nonn. d. 30.107> καὶ πρόμον ἀστράπτοντα καὶ αἰθαλόεσσαν ἀκωκήν:
<nonn. d. 30.108> καὶ Φλόγιον Στροφίοιο πολύστροφον υἷα καχήσας
<nonn. d. 30.109> ἔκτανεν, ὀρχηστῆρα φιλοσκάρθμου Διονύσου,
<nonn. d. 30.110> ὅς τις ἀδακρύτοιο παρ' εἰλαπίνῃσι Λυαίου
<nonn. d. 30.111> ἀνταιτύπων ἐλέλιζε πολύτροπα δάκτυλα χειρῶν,
<nonn. d. 30.112> καὶ θάνατον Φαέθοντος ἐχέφρονι χειρὶ τινάσσων
<nonn. d. 30.113> δαιτυμόνας ποίησεν ἀήθεα δάκρυα λείβειν,
<nonn. d. 30.114> ψευδαλέου Φαέθοντος ἐπικλαίοντας ὀλέθρῳ:
<nonn. d. 30.115> καὶ νέον αἰθαλόεντα καὶ αὐτοκύλιστον ὑφαίνων
<nonn. d. 30.116> λευγαλέον πόρε πένθος ἀπενθήτῳ Διονύσῳ.
<nonn. d. 30.117> τοῦτον ἰδὼν σκαίροντα δορυσσόος ἔννεπε Μορρεύς:
<nonn. d. 30.118> “ἀλλοῖος χορὸς οὗτος, ὃν ἔπλεκες ἄγχι τραπέζης:
<nonn. d. 30.119> ὀρχηθμὸν γελόωντα παρὰ κρητῆρι τιταίνων
<nonn. d. 30.120> ὀρχηθμὸν στονόεντα πόθεν μετὰ δῆριν ὑφαίνεις;
<nonn. d. 30.121> εἰ δὲ καὶ οἶστρος ἔχει σε χοροστασίης Διονύσου,
<nonn. d. 30.122> ̓́Αιδι μυστιπόλευε, καὶ οὐ γύψοιο χατίζεις
<nonn. d. 30.123> αὐτοβαφῆ μεθέπων κεκονιμένα κύκλα προσώπου:
<nonn. d. 30.124> ἢν ἐθέλῃς δέ, χόρευε φιλοθρήνῳ παρὰ Λήθῃ,
<nonn. d. 30.125> Περσεφόνη δ' ἀγέλαστος ἀγαλλέσθω σέο μολπῇ.”
<nonn. d. 30.126> ἔννεπε κυδιόων, καὶ ἐπέδραμεν ἶσος ἀέλλῃ,
<nonn. d. 30.127> Σειληνοὺς δ' ἐφόβησεν. ἀμαιμακέτῳ δὲ μαχαίρῃ
<nonn. d. 30.128> Τέκταφος ὡμάρτησε σακέσπαλος, ὅν ποτε δήσας
<nonn. d. 30.129> Δηριάδης ἔκρυψεν ἕσω γλαφυροῖο βερέθρου.
<nonn. d. 30.130> οὐδὲ φυγεῖν μόρον εὗρε τὸ δεύτερον: ἐν γὰρ ἀνάγκῃ
<nonn. d. 30.131> τίς δύναταί ποτε πότμον ἀπ' ἀνέρος ἐχθρὸν ἐρύκειν,
<nonn. d. 30.132> νηλὴς πανδαμάτειρα θανεῖν ὅτε Μοῖρα κελεύει;
<nonn. d. 30.133> οὐ γὰρ Τέκταφον εὗρε δόλος θνήσκοντα σαῶσαι,
<nonn. d. 30.134> ὃς τότε λυσσώων στρατιὴν ἐδίωξε Λυαίου,
<nonn. d. 30.135> εὐκεράων Σατύρων φιλοπαίγμονα γυῖα δαΐζων:
<nonn. d. 30.136> ἐγρεμόθου δ' ἤμησε Πυλαιέος ἀνθερεῶνα,
<nonn. d. 30.137> ̓Ονθυρίου δὲ μέτωπον ἀφειδέι τύψε μαχαίρῃ,
<nonn. d. 30.138> καὶ Πίθον εὐρύστερνον ἀπηλοίησε διδήρῳ.
<nonn. d. 30.139> καί νύ κεν ἄλλον ὅμιλον ἐπασσυτέρων κτάνε Βάκχων,
<nonn. d. 30.140> ἀλλά μιν Εὐρυμέδων ταχὺς ἔδρακε, καί οἱ ὑπέστη
<nonn. d. 30.141> δίστομον ἀντιβίην Κορυβαντίδα χειρὶ τινάσσων:
<nonn. d. 30.142> ἔθλασε δ' ἄκρα μέτωπα: διχαζομένου δὲ καρήνου
<nonn. d. 30.143> ὄρθιος αἱμαλέης ἀνεκήκιεν αὐλὸς ἐέρσης:
<nonn. d. 30.144> καὶ πρόμος εἰς χθόνα πῖπτε, περιρραίνων δὲ κονίην
<nonn. d. 30.145> ἡμιθανὴς κεκύλιστο, πεδοσκαφέος δὲ μελάθρου
<nonn. d. 30.146> ἀρχαίην κακότητα καὶ ὁπλοτέρης λίνα Μοίρης
<nonn. d. 30.147> ἔστενε, καὶ δολίου μεμνημένος εἰσέτι φίλτρου
<nonn. d. 30.148> παιδὸς ἀλεξικάκου κινυρῇ βρυχήσατο φωνῇ,
<nonn. d. 30.149> τοῦ δὲ κινυρομένοιο κατέρρεε δάκρυα λύθρῳ:
<nonn. d. 30.150> “μῆτερ ἐμὴ καὶ μαῖα, δολοπλόκε δύσγαμε κούρη,
<nonn. d. 30.151> τίπτέ μοι οὐ σχεδὸν ἦλθες, ὅτ' ἐγγύθεν ἦλθον ὀλέθρου;
<nonn. d. 30.152> νῦν πόθεν οὐ χραίσμησας ἐμοὶ πάλιν, ἄτρομε κούρη;
<nonn. d. 30.153> πῇ σέο φίλτρον ἔβη φυσίζοον; ἦ ῥα φυλάσσεις
<nonn. d. 30.154> πιστὰ τεῷ ζώοντι καὶ οὐ θνήσκοντι τοκῆι;
<nonn. d. 30.155> εἰ δόλος ἐξ ̓Αίδαο δυνήσεται ἄνδρα κομίζειν,
<nonn. d. 30.156> δίζεό μοι δόλον ἄλλον ἀρείονα, δίζεο βουλὴν
<nonn. d. 30.157> κερδαλέην θανάτοιο, μετὰ χθονίους κενεῶνας
<nonn. d. 30.158> ὄφρα πύλας ̓Αίδαο καὶ ἐν πολέμοισιν ἀλύξω,
<nonn. d. 30.159> εἰ πέλε νόστιμος οἶμος ἀνοστήτοιο βερέθρου.”
<nonn. d. 30.160> τοῖον ἔπος μόγις εἶπε, καὶ οὐκέτι πείθετο φωνή.
<nonn. d. 30.161> καὶ γενέτην ὁρόωσα νεούτατον ὑψόθι πύργου
<nonn. d. 30.162> οἰκτρὴ ποικιλόδακρυς ἀνέβλυε πενθάδα φωνὴν
<nonn. d. 30.163> ἠερίη: σκολιὴν δὲ κόμην ᾔσχυνε κονίῃ,
<nonn. d. 30.164> στήθεα γυμνώσασα δαϊζομένοιο χιτῶνος,
<nonn. d. 30.165> καὶ κεφαλὴν ἤρασσεν: ἀνηκέστῳ δὲ τοκῆι,
<nonn. d. 30.166> οἷά περ εἰσαΐοντι, τόσην ἐφθέγξατο φωνήν:
<nonn. d. 30.167> “υἱὲ πάτερ βαρύποτμε γαλακτοφόρου σέο κούρης,
<nonn. d. 30.168> σήμερον ἀπνεύστοις ἐπὶ χείλεσι σεῖο θανόντος
<nonn. d. 30.169> ποῖον ἔχω γλάγος ἄλλο φερέσβιον, ᾧ ἔπι δειλὴ
<nonn. d. 30.170> ψυχὴν ὑμετέρην παλινάγρετον εἰς σὲ κομίσσω;
<nonn. d. 30.171> ποῖον ἐγὼ πάλιν ἄλλον ἀρηγόνα μαζὸν ὀρέξω;
<nonn. d. 30.172> αἴθε καὶ ̓Αιδονῆα δυνήσομαι ἠπεροπεύειν.
<nonn. d. 30.173> σοί, πάτερ, ἓν γέρας ἄλλο φυλάσσεται: οὐ γὰρ ἐάσω
<nonn. d. 30.174> μοῦνον ἐνὶ φθιμένοις σε: σὺ δὲ κταμένης σέο κούρης
<nonn. d. 30.175> δέξο καὶ αὐχένος αἷμα μετὰ προτέρου γάλα μαζοῦ.
<nonn. d. 30.176> ἔλθετε, Δηριάδαο φυλάκτορες, ἀντὶ δὲ κείνου
<nonn. d. 30.177> δείξατέ μοι μυχὸν ἄλλον ἔσω χθονός, ἧχι μολοῦσα
<nonn. d. 30.178> νεκρὸν ἐμὸν γενετῆρα πάλιν ζώοντα τελέσσω:
<nonn. d. 30.179> οὐκ ̓Αίδης φυλάκεσσιν ὁμοίιος, ὄφρα τελέσσω
<nonn. d. 30.180> λυσίπονον δόλον ἄλλον ἀοσσητῆρα τοκῆος.
<nonn. d. 30.181> ἤθελον ἆορ ἐκεῖνο μιαιφόνον, ὄφρα δαμείην
<nonn. d. 30.182> πατροφόνῳ βαρύθυμος ὀλισθήσασα σιδήρῳ.
<nonn. d. 30.183> οὗτος, ὃς ἡμετέρου κεφαλὴν ἔτμηξε τοκῆος,
<nonn. d. 30.184> κτεῖνε καὶ ̓Ηερίην μετὰ Τέκταφον, ὄφρά τις εἴπῃ:
<nonn. d. 30.185> “καὶ γενέτην καὶ παῖδα μιῇ πρήνιξε μαχαίρῃ.””
<nonn. d. 30.186> ̔́Εννεπε δακρυχέουσα: πόνος δ' ἠέξετο μείζων.
<nonn. d. 30.187> καὶ διδύμαις στρατιῇσιν ἐπερρίπιζεν ̓Ενυώ
<nonn. d. 30.188> Ταιναρίδην δ' ἔκτεινε Δασύλλιον ἄορι Μορρεύς,
<nonn. d. 30.189> μή ποτε δυσμενέεσσιν ἀπορρίψαντα βοείην,
<nonn. d. 30.190> ἀντιβίοις ἀτίνακτον ̓Αμυκλαῖον πολιήτην,
<nonn. d. 30.191> γναθμοῦ δεξιτεροῖο παρ' ὀστέον ἔγχος ἐρείσας.
<nonn. d. 30.192> ἔκτανε δ' ̓Αλκιμάχειαν ὀρίδρομον, εἰν ἑνὶ θεσμῷ
<nonn. d. 30.193> ἠνορέην καὶ κάλλος ὑπέρτερον ἥλικος ἥβης,
<nonn. d. 30.194> κούρην ̔Αρπαλίωνος ἐρισταφύλοιο τοκῆος,
<nonn. d. 30.195> ἣ πέλε τολμήεσσα καὶ εἰς δόμον ἤλυθεν ̔́Ηρης
<nonn. d. 30.196> κισσὸν ἀερτάζουσα, τὸν ̓Αργολὶς ἔστυγε δαίμων,
<nonn. d. 30.197> ὅσσον ἐρευθιόωσαν ἐθήμονα φίλατο ῥοιήν:
<nonn. d. 30.198> καὶ βρέτας εὐποίητον ἐμάστιεν οἵνοπι θύρσῳ,
<nonn. d. 30.199> χάλκεον ἀμπελόεντι δέμας πλήσσουσα κορύμβῳ,
<nonn. d. 30.200> μητρυιὴν βαρύμηνιν ἀτιμάζουσα Λυαίου.
<nonn. d. 30.201> οὐδὲ χόλον δασπλῆτα καθαψαμένης φύγεν ̔́Ηρης
<nonn. d. 30.202> Λημνιὰς ̓Αλκιμάχεια θεημάχος: ἀλλ' ἐνὶ γαίῃ
<nonn. d. 30.203> ὀθνείῃ κτερέιστο, μετὰ πτολέμους δὲ τοκῆα
<nonn. d. 30.204> οὐκ ἴδεν ̔Αρπαλίωνα τὸ δεύτερον, οὐκ ἴδε πάτρην,
<nonn. d. 30.205> Λῆμνον ̓Ιησονίης νυμφήιον ̔Υψιπυλείης:
<nonn. d. 30.206> ἀλλὰ παρὰ ξείνοισι χυτῇ κεκάλυπτο κονίῃ,
<nonn. d. 30.207> πότμον ἀμειβομένη τιμήορον. ἆ μέγα δειλή,
<nonn. d. 30.208> ἤμβροτεν ̔Αρπαλίωνος, ἐνοσφίσθη δὲ Λυαίου.
<nonn. d. 30.209> οὐδὲ δαϊζομένης ζαμενὴς ἐκορέσσατο Μορρεὺς
<nonn. d. 30.210> μαινάδος ̓Αλκιμάχης θεοπαίγμονος: ἀλλὰ καὶ αὐτὴν
<nonn. d. 30.211> ̓́Ηλιδα ναιετάουσαν ̓Ολύμπιον οὖδας ἀρούρης
<nonn. d. 30.212> ̓Αλφειοῦ παρὰ χεῦμα φιλοστεφάνου ποταμοῖο
<nonn. d. 30.213> ἔκτανε Κωδώνην ἔτι παρθένον. ἵλατε, Μοῖραι,
<nonn. d. 30.214> οὐ πλοκάμους ἐλέαιρε μαραινομένοιο καρήνου,
<nonn. d. 30.215> οὐ ῥοδέην ἀκτῖνα κονιομένοιο προσώπου:
<nonn. d. 30.216> οὐδὲ περὶ στέρνοισιν ἴσον τροχοειδέι μήλῳ
<nonn. d. 30.217> μαζὸν ἰδὼν ἐλέαιρεν, ἀκαμπέα κέντορα μίτρης,
<nonn. d. 30.218> οὐδὲ βαθυνομένοιο τομὴν ᾐδέσσατο μηροῦ,
<nonn. d. 30.219> ἀλλὰ τόσον κτάνε κάλλος ἀώριον: οὐταμένη δὲ
<nonn. d. 30.220> ἡ μὲν ἐπὶ χθονὶ πῖπτεν: ἀπειρεσίας δὲ διώκων
<nonn. d. 30.221> μαινάδας εὐπέπλους κορυθαιόλος ἔκτανε Μορρεύς,
<nonn. d. 30.222> Εὐρυπύλην Στερόπην τε Σόην τ' ἤμησε μαχαίρῃ,
<nonn. d. 30.223> καὶ Σταφύλην ἐδάιξεν, ἐρευθαλέην τε Γιγαρτὼ
<nonn. d. 30.224> οὔτασε, καὶ ῥοδόεντος ὑπὲρ μαζοῖο τορήσας
<nonn. d. 30.225> στέρνα Μελικταίνης φονίῳ πόρφυρε σιδήρῳ.
<nonn. d. 30.226> καὶ φθονεροὶ Τελχῖνες ἐπεστρατόωντο κυδοιμῷ,
<nonn. d. 30.227> ὃς μὲν ἔχων ἐλάτην περιμήκετον, ὃς δὲ κρανείου
<nonn. d. 30.228> θάμνον ὅλον πρόρριζον, ὁ δὲ πρηῶνος ἀράξας
<nonn. d. 30.229> ἄκρον ἀπηλοίησε, καὶ εἰς μόθον ἤιεν ̓Ινδῶν
<nonn. d. 30.230> λᾶαν ἀκοντιστῆρα μεμηνότι πήχεϊ σείων.
<nonn. d. 30.231> ̔́Ηρη δ' ἀλλοπρόσαλλος ἐπιβρίθουσα Λυαίῳ
<nonn. d. 30.232> δῶκε μένος καὶ θάρσος ἀγήνορι Δηριαδῆι,
<nonn. d. 30.233> καί οἱ ἀριστεύοντι σελασφόρον ὤπασεν αἴγλην
<nonn. d. 30.234> εἰς φόβον ἀντιβίοισι: κορυσσομένου δὲ φορῆος
<nonn. d. 30.235> ἀσπίδος ̓Ινδῴης ἀμαρύσσετο φοίνιος αἴγλη,
<nonn. d. 30.236> καὶ κυνέης σελάγιζεν ὑπὲρ λόφον ἁλλομένη φλόξ.
<nonn. d. 30.237> καὶ θρασὺς ἔτρεμε Βάκχος, ὅπως ἴδε Δηριαδῆος
<nonn. d. 30.238> ὀμφαλὸν ἀστράπτοντα πυριβλήτοιο βοείης
<nonn. d. 30.239> καὶ σέλας ἠερόφοιτον ἀναπτομένης τρυφαλείης:
<nonn. d. 30.240> τὸν μὲν ἰδὼν Διόνυσος ἐθάμβεεν, οὐδέ οἱ ἔτλη
<nonn. d. 30.241> ἀντιάσαι, νοέων δὲ κορυσσομένης δόλον ̔́Ηρης
<nonn. d. 30.242> ποσσὶν ἀναινομένοισιν ἐχάζετο δηιοτῆτος.
<nonn. d. 30.243> καὶ τότε θαρσήεντες ἐπὶ κλόνον ἤιον ̓Ινδοί,
<nonn. d. 30.244> ὑσμίνην Βρομίοιο λελοιπότος: εἰσορόων δὲ
<nonn. d. 30.245> Δηριάδης ἐδάϊζεν ἐπασσυτέρων στίχα Βάκχων
<nonn. d. 30.246> ἐγχείην ἑκάτερθε παλινδίνητον ἑλίσσων.
<nonn. d. 30.247> ἀσχαλόων δ' ̓Ιόβακχος ἀνήιεν εἰς ῥάχιν ὕλης,
<nonn. d. 30.248> καὶ κλονέειν ἀνέμοισιν ἐπέτρεπεν ἐλπίδα χάρμης,
<nonn. d. 30.249> μητρυιῆς τρομέων χόλον ἄγριον. ἦλθε δ' ̓Αθήνη
<nonn. d. 30.250> οὐρανόθεν: πρὸ γὰρ ἧκε διάκτορον ὑψιμέδων Ζεύς,
<nonn. d. 30.251> γνωτὸν ὅπως φεύγοντα, φόβῳ πεφοβημένον ̔́Ηρης,
<nonn. d. 30.252> εἰς ἐνοπὴν ἐρύσειε μεταστρέψαντα μενοινήν:
<nonn. d. 30.253> στῆ δ' ὄπιθεν ξανθῆς δὲ κόμης ἐδράξατο Βάκχου,
<nonn. d. 30.254> μούνῳ φαινομένη βλοσυρὴ θεός: ἐκ δὲ προσώπου
<nonn. d. 30.255> μαρμαρυγὴν πυρόεσσαν ἀνηκόντιζον ὀπωπαί:
<nonn. d. 30.256> καὶ νοεροὺς σπινθῆρας ἐπιπνείουσα Λυαίῳ
<nonn. d. 30.257> μεμφομένῃ κοτέουσα φιλοπτολέμῳ φάτο φωνῇ: “
<nonn. d. 30.258> πῇ φεύγεις, Διόνυσε; τί σοι φόβος ἀντὶ κυδοιμοῦ;
<nonn. d. 30.259> πῇ σέθεν ἄλκιμα θύρσα καὶ ἀμπελόεντες ὀιστοί;
<nonn. d. 30.260> ἀμφὶ σέθεν τίνα μῦθον ἐμῷ Κρονίωνι βοήσω;
<nonn. d. 30.261> ποῖον ἴδον κατὰ δῆριν ὀλωλότα κοίρανον ̓Ινδῶν;
<nonn. d. 30.262> ζώει Δηριάδης καὶ μάρναται εἰσέτι Μορρεύς.
<nonn. d. 30.263> ποίην δ' οὐρανίην ἐπεδείκνυες ἔμφυτον ἀλκήν;
<nonn. d. 30.264> ἢ Λιβύης ἐπέβης; ἢ Περσέος εἶχες ἀγῶνα;
<nonn. d. 30.265> ἢ Σθεννοῦς ἴδες ὄμμα λιθώπιδος ἠὲ καὶ αὐτῆς
<nonn. d. 30.266> δύσμαχον Εὐρυάλης μυκώμενον ἀνθερεῶνα;
<nonn. d. 30.267> ἢ πλοκάμους ἐνόησας ἐχιδνοκόμοιο Μεδούσης,
<nonn. d. 30.268> καί σε πολυσπερέων περιδέδρομε χάσμα δρακόντων;
<nonn. d. 30.269> οὐ Σεμέλη τέκε παῖδα μαχήμονα: Γοργοφόνον δὲ
<nonn. d. 30.270> ἄξιον υἷα λόχευσεν ἐμοῦ Διὸς ̓Ακρισιώνη:
<nonn. d. 30.271> οὐ γὰρ ἐμὴν δρεπάνην πτερόεις ἀπεσείσατο Περσεύς,
<nonn. d. 30.272> ̔Ερμείαν δὲ γέραιρεν ἑῶν δωτῆρα πεδίλων.
<nonn. d. 30.273> γείτονα μάρτυν ἔχω πετρώδεα θῆρα θαλάσσης:
<nonn. d. 30.274> εἴρεό μοι Κηφῆα, τά περ κάμε Περσέος ἅρπη:
<nonn. d. 30.275> ἀντολίην δ' ἐρέεινε καὶ ἕσπερον: ἀμφότερον γάρ,
<nonn. d. 30.276> Νηρεΐδες τρομέουσι τὸν ̓Ανδρομέδης παρακοίτην,:
<nonn. d. 30.277> ̔Εσπερίδες μέλπουσι τὸν ἀμητῆρα Μεδούσης.
<nonn. d. 30.278> Αἰακὸς ἀπτοίητος ὁμοίιος οὐ πέλε Βάκχῳ,
<nonn. d. 30.279> οὐ φύγε Δηριάδην, οὐκ ἔτρεμε φύλοπιν ̓Ινδῶν.
<nonn. d. 30.280> χθιζὰ πάλιν σε φόβησεν ̓́Αραψ πρόμος; ἐξέτι κείνου
<nonn. d. 30.281> ἅζομαι ̓́Αρεα θοῦρον ἰδεῖν γενετῆρα Δυκούργου,
<nonn. d. 30.282> ἀδρανίην βοόωντα φυγοπτολέμου Διονύσου.
<nonn. d. 30.283> σὸς καὶ ἐμὸς γενέτης οὐκ ἔτρεμε δηιοτῆτα,
<nonn. d. 30.284> εὖτε θεοὶ Τιτῆνες ἐθωρήχθησαν ̓Ολύμπῳ.
<nonn. d. 30.285> ποίην ̓Ορσιβόην ληίσσαο δεσπότιν ̓Ινδῶν;
<nonn. d. 30.286> Χειροβίην οὐκ εἶδε δορικτήτην σέο ̔Ρείη.
<nonn. d. 30.287> ἱλήκοι Διὸς εὖχος, ἀδελφεὸν οὔ σε καλέσσω
<nonn. d. 30.288> Δηριάδην φεύγοντα καὶ ἀπτολέμων γένος ̓Ινδῶν.
<nonn. d. 30.289> ἀλλὰ λαβὼν σέο θύρσα πάλιν μιμνήσκεο χάρμης,
<nonn. d. 30.290> καὶ στρατιῆς προμάχιζε, κορυσσομένῃσι δὲ Βάκχαις
<nonn. d. 30.291> ὄψεαι εὐθώρηκα συναιχμάζουσαν ̓Αθήνην,
<nonn. d. 30.292> αἰγίδα κουφίζουσαν ἀνούτατον ὅπλον ̓Ολύμπου. ”
<nonn. d. 30.293> ὣς φαμένη Βρομίῳ μένος ἔμπνεεν: αὐτὰρ ὁ θυμῷ
<nonn. d. 30.294> θαρσήεις πολέμιζε τὸ δεύτερον, ἐσσομένης δὲ
<nonn. d. 30.295> νίκης ἐλπίδα πᾶσαν ἐπέτρεπε Τριτογενείῃ.
<nonn. d. 30.296> ἔνθα τίνα πρῶτον, τίνα δ' ὕστατον ἔκτανε Βάκχος,
<nonn. d. 30.297> ὁππότε μιν θάρσυνε μόθων ἀκόρητος ̓Αθήνη;
<nonn. d. 30.298> κτεῖνε μὲν ἀντιβίων ἑκατοντάδα νηλέι θύρσῳ,
<nonn. d. 30.299> πολλοῖς δ' ἕλκος ὄπασσε πολύτροπον ἔγχεϊ τύπτων
<nonn. d. 30.300> ἠὲ φυτῶν ἑλίκεσσιν ἢ εὐόρπηκι κορύμβῳ,
<nonn. d. 30.301> ἢ λίθον αἰχμάζων κραναὸν βέλος: οἱ δὲ τυπέντες
<nonn. d. 30.302> δαιμονίῃ καναχηδὸν ἐβακχεύθησαν ἱμάσθλη.
<nonn. d. 30.303> Φρίγγου δ' οὔτασεν ὦμον ἀριστερὸν ὀξέι θύρσῳ:
<nonn. d. 30.304> ὃς δὲ θορὼν ἀκίχητος ἐχάζετο: τὸν δὲ φυγόντα
<nonn. d. 30.305> θηγαλέῳ βουπλῆγι κατεπρήνιξε Μελισσεύς.
<nonn. d. 30.306> ̓Εγρετίῳ δ' ἐπόρουσε φιλεύιον ἔγχος ἑλίσσων
<nonn. d. 30.307> θυρσομανὴς Διόνυσος ἑκηβόλος: ἱπταμένη δὲ
<nonn. d. 30.308> Βακχιὰς ἐρροίζησε δι' ἠέρος ἔγχεος αἰχμὴ
<nonn. d. 30.309> ἄνδρα βαλεῖν ἐθέλουσα, καὶ ̓Εγρετίοιο φυγόντος
<nonn. d. 30.310> ἔχραε Βωλίγγεσσι, καὶ ἐγρεμόθους ̓Αραχώτας
<nonn. d. 30.311> εἰς φόβον ἐπτοίησε: φιλακρήτῳ δὲ πετήλῳ
<nonn. d. 30.312> φρικτὰ δοριθρασέων ἐδαΐζετο φῦλα Σαλαγγῶν:
<nonn. d. 30.313> καὶ στρατὸς ἐρτοίητο φερεσσακέων ̓Αριηνῶν:
<nonn. d. 30.314> καὶ προμάχους Φρίγγοιο καὶ ̓Εγρετίοιο διώκων
<nonn. d. 30.315> Εὔιος ἐπτοίησεν ὅλον στρατὸν Οὐατοκοίτην:
<nonn. d. 30.316> καὶ Λύγον αἱματόεντος ἀπεστυφέλιξε κυδοιμοῦ
<nonn. d. 30.317> ἀλκήεις ̓Ιόβακχος: ἐφεδρήσσοντα δὲ δένδρῳ
<nonn. d. 30.318> οὔτασε Μειλανίωνα δολοπλόκον οἴνοπι θύρσῳ,
<nonn. d. 30.319> Βασσαρίδας κρυφίοισιν ὀιστεύοντα βελέμνοις:
<nonn. d. 30.320> ἀλλά μιν ἐζώγρησεν ἀπήμονα δύσμαχος ̔́Ηρη,
<nonn. d. 30.321> ὅττι δόλῳ κεκόρυστο καὶ ἔχραε πολλάκι Βάκχαις
<nonn. d. 30.322> κρυπταδίοις πολέμοισιν: ἀεὶ δέ μιν ἔκρυφε πέτρη
<nonn. d. 30.323> ἢ φυτὸν ὑψικάρηνον ὑποκλεφθέντα πετήλοις,
<nonn. d. 30.324> ἀνέρας ἀφράστοισιν ὀιστεύοντα βελέμνοις.
<nonn. d. 30.325> ̓Ινδοὶ δ' ἀνδροφόνοιο μετεσσεύοντο κυδοιμοῦ
<nonn. d. 30.326> ἠνορέην τρομέοντες ἀνικήτου Διονύσου.
<nonn. d. 31.1> ὣς ὁ μὲν ̓Ινδῴοιο τυπεὶς ἴυγγι κυδοιμοῦ
<nonn. d. 31.2> Βάκχος ̓Ερυθραίης περιδέδρομε κόλπον ἀρούρης,
<nonn. d. 31.3> χρύσεα χιονέῃσι παρηίσι βόστρυχα σείων.
<nonn. d. 31.4> ̔́Ηρη δὲ φθονεροῖσιν ἀνοιδαίνουσα μερίμναις
<nonn. d. 31.5> ἄκρον ἀπειλητῆρι κατέγραφεν ἠέρα ταρσῷ,
<nonn. d. 31.6> αὐτόθι παπταίνουσα πολυσπερέων στρατὸν ̓Ινδῶν
<nonn. d. 31.7> θύρσοις ἀνδροφόνοισιν ἀλοιηθέντα Λυαίου.
<nonn. d. 31.8> καὶ χόλον ἄλλον ἔγειρεν ̓Ερυθραίῳ παρὰ πόντῳ
<nonn. d. 31.9> ̓Ανδρομέδης ὁρόωσα πολύπλοκα λείψανα δεσμῶν
<nonn. d. 31.10> καὶ λίθον ἐν ψαμάθῳ, βλοσυρὸν τέρας ἐννοσιγαίου.
<nonn. d. 31.11> ἀχνυμένη δ' ἑὸν ὄμμα παρέτραπε, μὴ παρὰ πόντῳ
<nonn. d. 31.12> Γοργοφόνου Περσῆος ἴδῃ χαλκήλατον ἅρπην.
<nonn. d. 31.13> ἤδη γὰρ ταχύγουνον ἐν ἠέρι ταρσὸν ἑλίσσων
<nonn. d. 31.14> δίψιον ἀμφὶ τένοντα Λίβυν πορθμεύετο Περσεύς,
<nonn. d. 31.15> νηχόμενος πτερύγεσσι: μονογλήνου δὲ γεραιῆς
<nonn. d. 31.16> Φορκίδος ἀγρύπνοιο λαβὼν ὀφθαλμὸν ἀλήτην
<nonn. d. 31.17> δύσβατον ἄντρον ἔδυνε, καὶ ἀμώων παρὰ πέτρῃ
<nonn. d. 31.18> λήια συρίζοντα, θαλύσια λοξὰ κομάων,
<nonn. d. 31.19> Γοργόνος ὠδίνοντα διέθρισεν ἀνθερεῶνα,
<nonn. d. 31.20> καὶ δρεπάνην φοίνιξε: δαϊζομένης δὲ Μεδούσης
<nonn. d. 31.21> αἱμοβαφῆ παλάμην ὀφιώδεϊ λοῦσεν ἐέρσῃ,
<nonn. d. 31.22> κρᾶτα ταμών: χρυσέῳ δὲ σὺν ἄορι παῖδα λοχεύων
<nonn. d. 31.23> ἱππείην ἐλόχευσε γονὴν διδυμητόκος αὐχήν.
<nonn. d. 31.24> καὶ φθονερὸς πραπίδεσσι χόλος διεπάφλασεν ̔́Ηρης
<nonn. d. 31.25> ζῆλον ἐρευγομένης ἐπὶ Περσέι καὶ Διονύσῳ.
<nonn. d. 31.26> ἤθελε δὲ Κρονίδαο καὶ ὄμματα καὶ φρένα θέλγειν
<nonn. d. 31.27> εἰς γάμον ἠπεροπῆα καὶ εἰς πτερὸν ἡδέος ̔́Υπνου
<nonn. d. 31.28> ἑλκομένου μετὰ λέκτρον, ὅπως δολίῃ τινὶ τέχνῃ
<nonn. d. 31.29> Ζηνὸς ἔτι κνώσσοντος ἐπιβρίσειε Λυαίῳ.
<nonn. d. 31.30> ὀρφναίην δ' ̓Αίδαο μετήλυθε πανδόκον αὐλήν:
<nonn. d. 31.31> Περσεφόνην δ' ἐκίχησε, δολόφρονι δ' ἴαχε μύθῳ:
<nonn. d. 31.32> “ὀλβίστην ἐνέπω σε, θεῶν ὅτι τηλόθι ναίεις:
<nonn. d. 31.33> οὐ Σεμέλην ἐνόησας ἔσω ναίουσαν ̓Ολύμπου.
<nonn. d. 31.34> δείδια, μὴ Διόνυσον, ὃν ἀνδρομέη τέκε γαστήρ,
<nonn. d. 31.35> ἀστεροπὴν κρατέοντα μετὰ Ζαγρῆα νοήσω
<nonn. d. 31.36> ἢ χθονίαις παλάμῃσιν ἐλαφρίζοντα κεραυνούς:
<nonn. d. 31.37> συλήθης, φερέκαρπε: παρὰ σταχυώδεϊ Νείλῳ
<nonn. d. 31.38> ἀντὶ τεῆς Δήμητρος ἀμαλλοτόκοιο τεκούσης
<nonn. d. 31.39> ἄλλῃ κῶμον ἄγουσι, νόθη δέ τις ὄμπνια Δηὼ
<nonn. d. 31.40> ταυροφυὴς κερόεσσα φατίζεται ̓Ιναχὶς ̓Ιώ.
<nonn. d. 31.41> ̓́Αρεα δ', ὅν περ ἔτικτον, ὃν οὐρανίη τέκε γαστήρ,
<nonn. d. 31.42> υἱὸν ἐμὸν χθονίῳ πεπεδημένον ἀκλέι δεσμῷ
<nonn. d. 31.43> κρύψεν ἔσω κεράμοιο περισφίγξας ̓Εφιάλτης:
<nonn. d. 31.44> οὐδέ οἱ ἐχραίσμησεν ἐμὸς πόσις οὐράνιος Ζεύς,
<nonn. d. 31.45> ἀλλὰ τόκον Σεμέλης φλογερῶν ἐρρύσατο πυρσῶν,
<nonn. d. 31.46> καὶ βρέφος εἰσέτι Βάκχον ἀνεζώγρησε κεραυνοῦ,
<nonn. d. 31.47> ἡμιτελῆ νόθον υἷα: δαϊζομένου δὲ μαχαίραις
<nonn. d. 31.48> Ζαγρέος οὐ προμάχιζεν ἐπουρανίου Διονύσου.
<nonn. d. 31.49> τοῦτό με μᾶλλον ὄρινεν, ὅτι Κρονίδης πόλον ἄστρων
<nonn. d. 31.50> ἕδνα πόρεν Σεμέλῃ καὶ Τάρταρα Περσεφονείῃ:
<nonn. d. 31.51> οὐρανὸς ̓Απόλλωνι φυλάσσεται, οὐρανὸν ̔Ερμῆς
<nonn. d. 31.52> ναιετάει: σὺ δὲ τοῦτον ἔχεις δόμον ἔμπλεον ὄρφνης.
<nonn. d. 31.53> τί πλέον, ὅττι δράκοντος ἔχων ψευδήμονα μορφὴν
<nonn. d. 31.54> δεσμὸν ἀσυλήτοιο τεῆς σύλησε κορείης,
<nonn. d. 31.55> εἰ μετὰ λέκτρον ἔμελλε τεὰς ὠδῖνας ὀλέσσαι;
<nonn. d. 31.56> Ζεὺς μὲν ἄναξ κατ' ̓́Ολυμπον ἔχει δόμον ἔμπλεον ἄστρων,
<nonn. d. 31.57> γνωτῷ δ' ὑγρομέδοντι γέρας πόρεν ἁλμυρὸν ὕδωρ,
<nonn. d. 31.58> καὶ ζόφον ἀχλυόεντα τεῷ πόρεν οἶκον ἀκοίτῃ.
<nonn. d. 31.59> ἀλλὰ τεὰς θώρηξον ̓Ερινύας οἴνοπι Βάκχῳ,
<nonn. d. 31.60> μὴ βροτὸν ἀθρήσαιμι νόθον σκηπτοῦχον ̓Ολύμπου,
<nonn. d. 31.61> αἴδεο λισσομένην Διὸς εὐνέτιν, αἴδεο Δηώ,
<nonn. d. 31.62> αἴδεο λισσομένην καθαρὴν Θέμιν, ὄφρά κεν ̓Ινδοὶ
<nonn. d. 31.63> βαιὸν ἀναπνεύσωσι τινασσομένου Διονύσου:
<nonn. d. 31.64> ἔσσό μοι ἀχνυμένῃ τιμήορος, ὅττι Κρονίων
<nonn. d. 31.65> Βάκχῳ νέκταρ ὄπασσε καὶ ̓́Αρεϊ λύθρον ̓Ενυοῦς.
<nonn. d. 31.66> μηδὲ νέον Διόνυσον ἀνυμνήσωσιν ̓Αθῆναι,
<nonn. d. 31.67> μηδὲ λάχῃ γέρας ἶσον ̓Ελευσινίῳ Διονύσῳ,
<nonn. d. 31.68> μὴ τελετὰς προτέροιο διαλλάξειεν ̓Ιάκχου,
<nonn. d. 31.69> μὴ τάλαρον Δήμητρος ἀτιμήσειεν ὀπώρῃ.”
<nonn. d. 31.70> ὣς φαμένη συνέχευεν ὅλην φρένα Περσεφονείης,
<nonn. d. 31.71> δάκρυσι ποιητοῖσι διαινομένοιο προσώπου,
<nonn. d. 31.72> αἱμύλα κωτίλλουσα. θεὰ δ' ἐπένευσε θεαίνῃ,
<nonn. d. 31.73> καί οἱ δῶκε Μέγαιραν ὁμόστολον, ὄφρα τελέσσῃ
<nonn. d. 31.74> βάσκανον ὄμμα φέρουσα νόον ζηλήμονος ̔́Ηρης.
<nonn. d. 31.75> ἡ δὲ θυελλήεντι διαΐξασα πεδίλῳ
<nonn. d. 31.76> τρὶς μὲν ἀνηέρθη, τὸ δὲ τέτρατον ἵκετο Γάγγην:
<nonn. d. 31.77> καὶ νέκυν ̓Ινδὸν ὅμιλον ἀμειδέι δεῖξε Μεγαίρῃ
<nonn. d. 31.78> καὶ στρατιῆς ἱδρῶτα καὶ ἠνορέην Διονύσου:
<nonn. d. 31.79> ̓Ινδοφόνους δὲ Μέγαιρα πόνους ὁρόωσα Λυαίου
<nonn. d. 31.80> ζηλήμων ἐμέγηρε καὶ οὐρανίης πλέον ̔́Ηρης.
<nonn. d. 31.81> ἡ δὲ νόῳ κεχάρητο: δρακοντοκόμῳ δὲ θεαίνῃ
<nonn. d. 31.82> σαρδόνιον γελόωσα κατηφέα ῥήξατο φωνήν:
<nonn. d. 31.83> “οὕτω ἀριστεύουσι νέοι βασιλῆες ̓Ολύμπου,
<nonn. d. 31.84> οὕτω ἀκοντίζουσι νόθοι Διός: ἐκ Σεμέλης δὲ
<nonn. d. 31.85> Ζεὺς ἔνα παῖδα λόχευσεν, ἵνα ξύμπαντας ὀλέσσῃ
<nonn. d. 31.86> ̓Ινδοὺς μειλιχίους καὶ ἀμεμφέας: ἀλλὰ δαείη
<nonn. d. 31.87> Ζεὺς ἄδικος καὶ Βάκχος, ὅσον σθένος ἐστὶ Μεγαίρης.
<nonn. d. 31.88> ὦ πόποι, οἷον ἄθεσμον ἔχει νόον ὑψιμέδων Ζεύς:
<nonn. d. 31.89> Τυρσηνοῖς ἀδίκοις οὐ μάρναται, ὅττι μαθόντες
<nonn. d. 31.90> φώρια θεσμὰ βίαια κακοξείνων ἐπὶ νηῶν
<nonn. d. 31.91> ἅρπαγες ἀλλοτρίων Σικελῇ πλώουσι θαλάσσῃ:
<nonn. d. 31.92> οὐ κτάνε δυσσεβέων Δρυόπων γένος, οἷς βίος αἰχμαὶ
<nonn. d. 31.93> καὶ φόνος: εὐσεβίῃ δὲ μεμηλότας ἔκτανεν ̓Ινδούς,
<nonn. d. 31.94> οὓς τάχα πασιμέλουσα Θέμις μαιώσατο μαζῷ.
<nonn. d. 31.95> ὦ πόποι, οἷον ἄθεσμον ἔχει νόον: ἀθάνατον γὰρ
<nonn. d. 31.96> θνητὸς ἀνὴρ ἔφλεξε τόσον καὶ τοῖον ̔Υδάσπην,
<nonn. d. 31.97> θνητὸς ἀνὴρ ἔφλεξε, τὸν οὐράνιος τέκετο Ζεύς.”
<nonn. d. 31.98> ὣς φαμένη πεπότητο δι' αἰθέρος: ἡ δὲ σιωπῇ
<nonn. d. 31.99> γείτονα Καυκασίης ὑπὸ φωλάδα πέζαν ἐρίπνης
<nonn. d. 31.100> φρικτὸν ἀμειψαμένη μελέων ὀφιώδεα μορφήν,
<nonn. d. 31.101> γλαυκὶ φυὴν ἰκέλη μένεν αὐτόθι, μέχρι νοήσῃ
<nonn. d. 31.102> Ζῆνα μέγαν κνώσσοντα: τὰ γὰρ φάτο κοίρανος ̔́Ηρη.
<nonn. d. 31.103> αὐτὴ δὲ Χρεμέταο μετήιεν ̔́Εσπερον ὕδωρ
<nonn. d. 31.104> ̔́Ηρη μητιόωσα, γέρων βαρὺς ὁππόθι κάμνει
<nonn. d. 31.105> οὐρανίῃ στροφάλιγγι Λίβυς κυρτούμενος ̓́Ατλας,
<nonn. d. 31.106> καὶ Ζεφύρου δυσέρωτος ἐδίζετο σύγγαμον ̓͂Ιριν,
<nonn. d. 31.107> Ζηνὸς ἐπειγομένοιο διάκτορον, ὄφρα τελέσσῃ
<nonn. d. 31.108> ἠερόθεν σκιόεντι ποδήνεμον ἄγγελον ̔́Υπνῳ.
<nonn. d. 31.109> τὴν δὲ καλεσσαμένη φιλίῳ μειλίξατο μύθῳ:
<nonn. d. 31.110> “̓͂Ιρις, ἀεξιφύτου Ζεφύρου χρυσόπτερε νύμφη,
<nonn. d. 31.111> εὔλοχε μῆτερ ̓́Ερωτος, ἀελλήεντι πεδίλῳ
<nonn. d. 31.112> σπεῦδε μολεῖν ζοφόεντος ἐς ̔Εσπέριον δόμον ̔́Υπνου:
<nonn. d. 31.113> δίζεο καἰ περὶ Λῆμνον ἁλίκτυπον: εἰ δέ μιν εὕρῃς,
<nonn. d. 31.114> λέξον, ἵνα Κρονίωνος ἀθελγέος ὄμματα θέλξῃ
<nonn. d. 31.115> εἰς μίαν ἠριγένειαν, ὅπως ̓Ινδοῖσιν ἀρήξω.
<nonn. d. 31.116> ἀλλὰ δέμας μετάμειβε, μελανζώνου δὲ θεαίνης
<nonn. d. 31.117> μορφὴν Νυκτὸς ἔχουσα δυσειδέα μητέρος ̔́Υπνου
<nonn. d. 31.118> γίνεο κυανέη ψευδώνυμος, ὅττι καὶ αὐτὴ
<nonn. d. 31.119> ἀντιτύποις μελέεσσιν, ὅτε χρέος ἐστὶν ἀνάγκης,
<nonn. d. 31.120> εἰς Θέμιν, εἰς Κυθέρειαν, ἐς ̓́Αρτεμιν εἶδος ἀμείβω.
<nonn. d. 31.121> Πασιθέης δ' ὑμέναιον ὑπόσχεο, τῆς διὰ κάλλος
<nonn. d. 31.122> ἱμείρων ἀνύσειεν ἐμὸν χρέος: οὔ σε διδάξω,
<nonn. d. 31.123> ὅττι γυναιμανέων τις ἐπ' ἐλπίδι πάντα τελέσσει.”
<nonn. d. 31.124> ὣς φαμένης πεπότητο θεὰ χρυσόπτερος ̓͂Ιρις
<nonn. d. 31.125> ἠέρα παπταίνουσα, καὶ εἰς Πάφον, εἰς χθόνα Κύπρου
<nonn. d. 31.126> ἀπλανὲς ὄμμα τίταινε, τὸ δὲ πλέον ὑψόθι Βύβλου
<nonn. d. 31.127> ̓Ασσυρίου σκοπίαζεν ̓Αδώνιδος εὔγαμον ὕδωρ,
<nonn. d. 31.128> διζομένη περίφοιτον ἀλήμονος ἴχνιον ̔́Υπνου.
<nonn. d. 31.129> εὗρε δέ μιν γαμίοιο παρὰ κλέτας ̓Ορχομενοῖο:
<nonn. d. 31.130> κεῖθι γὰρ αὖτις ἔμιμνε νοοπλανές ἴχνος ἐλίσσων,
<nonn. d. 31.131> Πασιθέης ἐρόεντα παρὰ προπύλαια θαμίζων.
<nonn. d. 31.132> καὶ δέμας ἀλλάξασα μετάτροπον ἄσκοπος ̓͂Ιρις
<nonn. d. 31.133> κυανέης ἄγνωστον ἐδύσατο Νυκτὸς ὀπωπήν:
<nonn. d. 31.134> ὕπνου δ' ἐγγὺς ἵκανε δολοπλόκος: οἶα δὲ μήτηρ
<nonn. d. 31.135> κλεψινόοις ὀάροις ἀπατήλιον ἴαχε φωνήν:
<nonn. d. 31.136> “τέκνον ἐμόν, ἐμόν, τέο μέχρις ἐμὲ Κρονίδης ἀθερίζει;
<nonn. d. 31.137> οὐχ ἅλις, ὡς Φαέθων με βιάζεται, ὅττι καὶ αὐτὸς
<nonn. d. 31.138> ὄρθρος ἀκοντίζει με καὶ ἠριγένεια διώκει;
<nonn. d. 31.139> Ζεὺς νόθον υἷα φύτευσεν, ὅπως ἐμὸν ̔́Υπνον ἐλέγξῃ.
<nonn. d. 31.140> εἶς βροτὸς αἰσχύνει με καὶ υἱέα: παννύχιος γὰρ
<nonn. d. 31.141> μυστιπόλῳ σπινθῆρι φεραυγέα δαλὸν ἀνάπτων
<nonn. d. 31.142> Βάκχος ἀμαλδύνει με, καὶ ἐγρήσσων σε χαλέπτει.
<nonn. d. 31.143> ̔́Υπνε, τί πανδαμάτωρ κικλήσκεαι; οὐκέτι θέλγεις
<nonn. d. 31.144> ἀνέρας ἐγρήσσοντας, ὅτι χθονίοιο Λυαίου
<nonn. d. 31.145> κῶμον ἐμόν νίκησε νόθον σέλας: ἡμετέρων γάρ
<nonn. d. 31.146> φαιδροτέραις δαΐδεσσι κατακρύπτει φλόγας ἄστρων.
<nonn. d. 31.147> εἷς βροτὸς αἰσχύνει με φαεσφόρος, ὅττι καλύπτει,
<nonn. d. 31.148> καὶ μεγάλην περ ἐοῦσαν, ἐμῆς ἀκτῖνα Σελήνης.
<nonn. d. 31.149> ἅζομαι ἠριγένειαν ἐπεγγελόωσαν ̓Ομίχλῃ,
<nonn. d. 31.150> ὅττι νόθον μεθέπω νύχιον σέλας: ἀλλοτρίῳ γὰρ
<nonn. d. 31.151> ποιητῷ Φαέθοντι φαείνομαι ἠματίη Νύξ.
<nonn. d. 31.152> ἀλλά σύ μοι, φίλε κοῦρε, χολώεο δίζυγι θεσμῷ
<nonn. d. 31.153> μυστιπόλοις Σατύροισι καὶ ἀγρύπνῳ Διονύσῳ:
<nonn. d. 31.155> δὸς χάριν ἀχνυμένῃ σέο μητέρι, δὸς χάριν ̔́Ηρῃ,
<nonn. d. 31.154> καὶ Διὸς ὑψιμέδοντος ἀθελγέα θέλξον ὀπωπήν
<nonn. d. 31.156> εἰς μίαν ἠριγένειαν, ὅπως ̓Ινδοῖσιν ἀρήξῃ,
<nonn. d. 31.157> οὓς Σάτυροι κλονέουσι καὶ εἰσέτι Βάκχος ὀρίνει.
<nonn. d. 31.158> ̔́Υπνε, τί πανδαμάτωρ κικλήσκεαι; ἥν ἐθελήσῃς,
<nonn. d. 31.159> τρέψον ἐμοὶ τεὸν ὄμμα, καὶ ἑπταπύλῳ παρὰ Θήβῃ
<nonn. d. 31.160> πάννυχον ἐγρήσσοντα πάλιν Κρονίωνα νοήσεις:
<nonn. d. 31.161> λῦσον ἀτασθαλίην ἀδίκου Διός: ̓Αμφιτρύων μὲν
<nonn. d. 31.162> νόσφιν ἑοῦ θαλάμοιο σιδηροχίτων μετανάστης
<nonn. d. 31.163> μάρναται: ̓Αλκμήνῃ δὲ παρέζεται ἐνδόμυχος Ζεύς,
<nonn. d. 31.164> νυμφιδίην ἀκόρητος ἔχων τρισέληνον ὀμίχλην.
<nonn. d. 31.165> μὴ Διὸς ἐγρήσσοντος ἴδω καὶ νύκτα τετάρτην.
<nonn. d. 31.166> ἀλλά, τέκος, Κρονίωνι κορύσσεο, μὴ πάλιν ἄλλην,
<nonn. d. 31.167> μὴ πάλιν ἐννεάκυκλον ἀναπλήσειεν ὀμίχλην.
<nonn. d. 31.168> Μνημοσύνης προτέρης μιμνήσκεο: τῇ παριαύων
<nonn. d. 31.169> ἐννέα νύκτας ἔμιμνεν, ἔχων ἄγρυπνον ὀπωπήν,
<nonn. d. 31.170> οἶστρον ἔχων πολύτεκνον ἀκοιμήτων ὑμεναίων.
<nonn. d. 31.171> πανδαμάτωρ θεὸς ἄλλος ὁμόπτερος, εἴκελος ̔́Υπνῳ,
<nonn. d. 31.172> βαιὸς ̓́Ερως, Κρονίδην ὀλίγῳ νίκησε βελέμνῳ.
<nonn. d. 31.173> γηγενέων δ' ἐλέαιρε γονήν μελανόχροον ̓Ινδῶν:
<nonn. d. 31.174> δός χάριν: ὑμετέρης γὰρ ὁμόχροές εἰσι τεκούσης:
<nonn. d. 31.175> ῥύεο κυανέους, κυανόπτερε: μηδὲ χαλέψῃς
<nonn. d. 31.176> γαῖαν ἐμοῦ γενετῆρος ὁμήλικα, τῆς ἄπο μούνης
<nonn. d. 31.177> πάντες ἀνεβλάστησαν, ὅσοι ναετῆρες ̓Ολύμπου.
<nonn. d. 31.178> μὴ τρομέοις Κρονίδην, ὅτε σύγγαμος ἵλαος ̔́Ηρη:
<nonn. d. 31.179> μὴ τρομέοις Σεμέλην, ἣν ἔφλεγεν αὐτός ἀκοίτης.
<nonn. d. 31.180> οὐ στεροπὴ πυρόεσσα δυνήσεται ἰσοφαρίζειν,
<nonn. d. 31.181> οὐ βροντὴ βαρύδουπος ἀρασσομένων νεφελάων:
<nonn. d. 31.182> μοῦνον ἐμοὶ πτερὰ πάλλε, καὶ ἀκλινέων ἐπὶ λέκτρων
<nonn. d. 31.183> μίμνει Ζεὺς ἀτίνακτος, ὅσον χρόνον, ̔́Υπνε, κελεύεις.
<nonn. d. 31.184> ἔκλυον, ὡς ποθέεις Χαρίτων μίαν: ἀλλ' ἐνὶ θυμῷ
<nonn. d. 31.185> οἶστρον ἔχων θαλάμοιο φυλάσσεο, μηδὲ χαλέψῃς
<nonn. d. 31.186> μητέρα Πασιθέης, ζυγίην θαλαμηπόλον ̔́Ηρην.
<nonn. d. 31.187> εἰ δὲ σὺ ναιετάεις παρὰ Τηθύι Λευκάδα πέτρην.
<nonn. d. 31.188> Δηριάδῃ χραίσμησον, ὅν ἤροσεν ̓Ινδὸς ̔Υδάσπης:
<nonn. d. 31.189> γείτονι πιστὰ φύλαξον, ἐπεὶ τεὸς ἠχέτα γείτων
<nonn. d. 31.190> ̓Ωκεανὸς κελάδων προπάτωρ πέλε Δηριαδῆος.”
<nonn. d. 31.191> ὣς φαμένη παρέπεισε. καὶ οἶά τε μητρὸς ἀκούων
<nonn. d. 31.192> ὕπνος ἀνεπτοίητο, καὶ ὤμοσεν ὄμματα θέλγειν
<nonn. d. 31.193> Ζηνὸς ἀκοιμήτοιο καὶ εἰς τριτάτης δρόμον ̓Ηοῦς:
<nonn. d. 31.194> ἀλλά μιν ᾔτεεν ̓͂Ιρις, ἴνα Κρονίωνα πεδήσῃ
<nonn. d. 31.195> ὑπνώειν ἕνα μοῦνον ἐπὶ δρόμον ἠριγενείης.
<nonn. d. 31.196> αὐτόθι δ' ̔́Υπνος ἔμιμνε, δεδεγμένος εὔγαμον ὥρην.
<nonn. d. 31.197> καὶ ταχινὴ πεπότητο θεὰ παλινόστιμος ̓͂Ιρις:
<nonn. d. 31.198> σπερχομένη δ' ἤγγειλεν ἀμεμφέα μῦθον ἀνάσσῃ.
<nonn. d. 31.199> ἡ δὲ θυελλήεντι δι' ἠέρος ̔́Ιπτατο ταρσῷ
<nonn. d. 31.200> καὶ δόλον ἔπλεκεν ἄλλον, ὅπως Διὸς ἐγγύθεν ἔλθῃ
<nonn. d. 31.201> κεστὸν ἀερτάζουσα, πόθου θελξίφρονα μίτρην.
<nonn. d. 31.202> καὶ Παφίην μάστευεν: ὑπὲρ Λιβάνοιο δὲ μούνην
<nonn. d. 31.203> ̓Ασσυρίην ἐκίχησεν ἐρημαίην ̓Αφροδίτην
<nonn. d. 31.204> ἑζομένην: Χάριτες γὰρ ἐς ἄνθεα ποικίλα κήπων
<nonn. d. 31.205> εἰαριναὶ στέλλοντο, χορίτιδες ̓Ορχομενοῖο,
<nonn. d. 31.206> ἡ μέν ἀμεργομένη Κίλικα κρόκον, ἡ δὲ κομίζειν
<nonn. d. 31.207> βάλσαμον ἱμείρουσα καὶ ̓Ινδῴου δονακῆος
<nonn. d. 31.208> φυταλίην, ἑτέρη δὲ ῥόδων εὐώδεα ποίην.
<nonn. d. 31.209> Θαμβαλέη δ' ἀδόκητος ἑῶν ἀνεπήλατο δίφρων,
<nonn. d. 31.210> ὡς Διὸς εἶδε δάμαρτα, Διὸς θυγάτηρ ̓Αφροδίτη:
<nonn. d. 31.211> ἀχνυμένην δ' ὁρόωσα πολύτροπον ἴαχε φωνήν:
<nonn. d. 31.212> “̔́Ηρη, Ζηνὸς ἄκοιτι, τί σοι χλοάουσι παρειαί;
<nonn. d. 31.213> τίπτε τεαί, βασίλεια, κατηφέες εἰσὶν ὀπωπαί;
<nonn. d. 31.214> ἦ ῥα πάλιν πέλεν ὄμβρος ἐπίκλοπος ὑέτιος Ζεύς;
<nonn. d. 31.215> μὴ πάλιν ἔπλετο ταῦρος ἐν ὕδασιν ὑγρὸς ὁδίτης;
<nonn. d. 31.216> τις πάλιν Εὐρώπη σε βιάζεται; ἠὲ τίς ἄλλη
<nonn. d. 31.217> ̓Αντιόπη Νυκτῆος ἀναινομένου γενετῆρος
<nonn. d. 31.218> ψευδαλέου Σατύρου λασίῃ νυμφεύεται εὐνῇ;
<nonn. d. 31.219> μὴ νέος εἰς γάμον ἄλλον ἐπείγεται ἵππος ἐχέφρων,
<nonn. d. 31.220> μιμηλοῖς στομάτεσσι νόθον χρεμετισμὸν ἰάλλων;
<nonn. d. 31.221> μὴ Σεμέλην ἑτέρην λοχίῳ μνηστεύσατο πυρσῷ
<nonn. d. 31.222> καὶ στεροπὴν ἐλέλιζε κυβερνήτειραν ̓Ερώτων;
<nonn. d. 31.223> μὴ δαμάλης ἐπὶ λέκτρον ἐυκραίροιο χορεύει
<nonn. d. 31.224> μυκηθμὸν προχέων φιλοτήσιον; ἢν ἐθελήσῃς,
<nonn. d. 31.225> Ζηνὸς ὀπιπευτῆρα βοοσκόπον ἄλλον ἐγείροις,
<nonn. d. 31.226> βουκόλον ἀγρύπνοις κεχαραγμένον ̓Αργον ὀπωπαῖς.
<nonn. d. 31.227> εἰπέ μοι εἰρομένῃ, καὶ ὅσον σθένος ἐστίν, ἀρήξω.”
<nonn. d. 31.228> ὣς φαμένην δολόεντι θεὰ προσπτύξατο μύθῳ:
<nonn. d. 31.229> “Κύπρι θεά, θνητοῖσιν ἐάσομεν οὖδας ̓Ολύμπου:
<nonn. d. 31.230> Ζεὺς Σεμέλην ἐς ̓́Ολυμπον ἀνήγαγε, μητέρα Βάκχου,
<nonn. d. 31.231> ἄξει καὶ Διόνυσον ἐς αἰθέρα. τίς δόμος ̔́Ηρην
<nonn. d. 31.232> δέξεται; ἢ τίνα χῶρον ἐλεύσομαι; αἰδέομαι δέ,
<nonn. d. 31.233> μὴ Σεμέλην ἐσίδοιμι νόθην βασίλειαν ̓Ολύμπου.
<nonn. d. 31.234> δείδια, μὴ ζοφόεντος ἴδω δόμον ̓Ιαπετοῖο,
<nonn. d. 31.235> μή με λαβὼν ἐλάσειε μετὰ Κρόνον ἐκτὸς ̓Ολύμπου.
<nonn. d. 31.238> δείδια, μὴ μετὰ μαῖαν ἐν αἰθέρι νέκταρ ἐλέγχων
<nonn. d. 31.239> ἄμπελον, ἥν καλέουσι, καὶ ἐν μακάρεσσι φυτεύσῃ.
<nonn. d. 31.240> μή ποτε τοῦτο γένοιτο, Δίκη καὶ Γαῖα καὶ ̔́Υδωρ.
<nonn. d. 31.241> κλήματα μὴ κομίσειεν ἐς αἰθέρα, μὴ χάριν αἴνης
<nonn. d. 31.242> οὐρανὸν ἀμπελόεντα μετ' ἀστερόεντα καλέσσω,
<nonn. d. 31.243> μηδὲ πίω ποτὸν ἄλλο μετὰ γλυκὺ νέκταρ ̓Ολύμπου.
<nonn. d. 31.244> δείδια, μὴ μενέχαρμον ἴδω μεθύουσαν ̓Αθήνην,
<nonn. d. 31.245> μὴ δόρυ κουφίσσειεν ἐπ' ̓́Αρεϊ καὶ Κυθερείῃ,
<nonn. d. 31.246> μὴ σφαλερῇ ῥαθάμιγγι νοοσφαλέος Διονύσου
<nonn. d. 31.247> αἰθέρι τολμήεσσαν ἀναστήσωσιν ̓Ενυὼ
<nonn. d. 31.248> ἀστέρες οἰνοπλῆγες ἐπ' ἀλλήλοισι μανέντες,
<nonn. d. 31.249> μή ποτε βακχευθέντες ὅλοι ναετῆρες ̓Ολύμπου
<nonn. d. 31.250> ὄργια μιμήσαιντο φερεσσακέων Κορυβάντων.
<nonn. d. 31.252> οὐχ ἅλις αἶσχος ἐκεῖνο θεοστυγές, ὅττι δοκεύω
<nonn. d. 31.251> Τρώιον ἡβητῆρα, Διὸς δρηστῆρα κυπέλλων,
<nonn. d. 31.253> οὐρανὸν αἰσχύνοντα καὶ οἰνοχόον Διός ̔́Ηβην,
<nonn. d. 31.254> χερσὶν ἐπιχθονίῃσιν ὅτε γλυκὺ νέκταρ ἀφύσσει;
<nonn. d. 31.255> αἰδομένη δ' ἐπὶ γαῖαν ἐλεύσομαι: ἀμφοτέροις δὲ
<nonn. d. 31.256> αἰθέρα καλλείψω, Γανυμήδεϊ καὶ Διονύσῳ:
<nonn. d. 31.257> αἰθέρα καλλείψω, Σεμέλης δόμον. εἶς δόμος ἔστω
<nonn. d. 31.258> οὐρανὸς ἀμφοτέροις, καὶ Περσέι καὶ Διονύσῳ.
<nonn. d. 31.259> ἵξομαι εἰς ἐμὸν ̓́Αργος, ἐς ἀγλαὸν ἄστυ Μυκήνης,
<nonn. d. 31.260> ἐν χθονὶ ναιετάουσα: σὺν ἀχνυμένῃ δὲ τεκούσῃ
<nonn. d. 31.261> ἕσπεται αὐτὸς ̓́Αρης, σέο νυμφίος: ἀλλὰ καὶ αὐτὴ
<nonn. d. 31.262> Σπάρτης σῆς ἐπίβηθι, καὶ εὐθώρηκα δεχέσθω
<nonn. d. 31.263> χαλκείῳ σὺν ̓́Αρηι χολωομένην ̓Αφροδίτην.
<nonn. d. 31.264> οἶδα, πόθεν μεθέπω τάδε πήματα: πατρὸς ̓Ερινὺς
<nonn. d. 31.265> ὕβριν ἀπαιτίζει με βιαζομένοιο τοκῆος,
<nonn. d. 31.266> ὅττι Κρόνου γενετῆρος ἐπιβρίθουσα κυδοιμῷ
<nonn. d. 31.267> σὺν Διὶ μαρναμένῳ Τιτηνιὰς ἔχραεν ̔́Ηρη:
<nonn. d. 31.268> καλὸν ἐμοί, Διόνυσον ἰδεῖν κατὰ μέσσον ̓Ολύμπου
<nonn. d. 31.269> ἥμενον ἐγγὺς ̓́Ερωτος, ὁμέστιον ἀφρογενείῃ,
<nonn. d. 31.270> αἰγίδα κουφίζοντα μετὰ Κρονίδην καὶ ̓Αθήνην.
<nonn. d. 31.271> ἀλλά, θεά, χραίσμησον, ἐμῆς δ' ἐπίκουρον ἀνίης
<nonn. d. 31.273> δός μοι κεστὸν ἱμάντα, τεὴν πανθελγέα μίτρην,
<nonn. d. 31.272> εἰς μίνα ἠριγένειαν, ὅπων Διὸς ὄμματα θέλξω,
<nonn. d. 31.274> καὶ Διὸς ὑπνώοντος ἐμοῖς ̓Ινδοῖσιν ἀρήξω.
<nonn. d. 31.236> δισσὴ ἐγὼ γενόμην ἑκυρὴ σέθεν: ἡμετέρου γὰρ
<nonn. d. 31.237> υἱέος ̔Ηφαίστοιο καὶ ̓́Αρεος ἔπλεο νύμφη.
<nonn. d. 31.275> δὸς χάριν ὀψιτέλεστον, ἐπεὶ κυανόχροες ̓Ινδοὶ
<nonn. d. 31.276> ξεινοδόκοι γεγάσαιν ̓Ερυθραίης ̓Αφροδίτης,
<nonn. d. 31.277> οἷς κοτέων Διόνυσος ἐπέχραεν, οἷσι καὶ αὐτὸς
<nonn. d. 31.278> θηλυμανὴς ἄστοργος ἐχώσατο παιδοτόκος Ζεύς,
<nonn. d. 31.279> καὶ στεροπὴν ἐλέλιξε συναιχμάζων Διονύσῳ:
<nonn. d. 31.280> δός μοι κεστὸν ἱμάντα βοηθόον, ᾧ ἔνι μούνῳ
<nonn. d. 31.281> θέλγεις εἰν ἑνὶ πάντα: καὶ ἄξιός εἰμι φορῆσαι,
<nonn. d. 31.282> ὡς ζυγίη γεγαυῖα καὶ ὡς συνάεθλος ̓Ερώτων.”
<nonn. d. 32.1> ὥς φαμένη παρέπεισε: δολοφράδμων δ' ̓Αφροδίτη
<nonn. d. 32.2> πείθετο κερδοσύνῃσιν, ἀνειρύσσασα δὲ κόλπου
<nonn. d. 32.3> ̔́Ηρῃ δῶρον ἔδωκε θελήμονι κεστὸν ̓Ερώτων.
<nonn. d. 32.4> καί τινα μῦθον ἔλεξε χάριν θελκτῆρος ἱμάντος:
<nonn. d. 32.5> “δέχνυσο τοῦτον ἱμάντα, τεῆς ἐπίκουρον ἀνίης:
<nonn. d. 32.6> θέλξεις δ' εἰν ἑνὶ πάντα πόθων ἰθύντορι κεστῷ,
<nonn. d. 32.7> ἠέλιον καὶ Ζῆνα καὶ αἰθέρα καὶ χορὸν ἄστρων:
<nonn. d. 32.8> καὶ ῥόον ἀστήρικτον ἀτέρμονος ̓Ωκεανοῖο.”
<nonn. d. 32.9> εἶπε, καὶ ̓Ασσυρίην Λιβανηίδα δύσατο πέτρην.
<nonn. d. 32.10> ̔́Ηρη δ' ἀστερόφοιτον ἐδύσατο κύκλον ̓Ολύμπου,
<nonn. d. 32.11> καὶ ταχινὴ πάνλευκον ἑὴν ἐπεκόσμεε μορφήν:
<nonn. d. 32.12> πολλάκι δ' ἰσάζουσα καθειμένον ἄχρι μετώπου
<nonn. d. 32.13> πλαζομένης ἔστησε μετήλυδα βότρυν ἐθείρης:
<nonn. d. 32.16> καὶ πλεκτὴν θυόεντι κόμην ἐδίηνεν ἐλαίῳ,
<nonn. d. 32.17> τοῦ καὶ κινυμένοιο μετ' αἰθέρα καὶ μετὰ πόντον
<nonn. d. 32.18> γαῖαν ὅλην ἐμέθυσσε μύρου δολιχόσκιος ὀδμή.
<nonn. d. 32.19> καὶ κεφαλῇ στέφος εἶχε παναίολον, ᾧ ἔνι πολλαὶ
<nonn. d. 32.20> λυχνίδες ἦσαν, ̓́Ερωτος ὁμόστολοι, ὧν ἄπο πέμπει
<nonn. d. 32.21> φαιδρὰ τινασσομένων ἀμαρύγματα Κυπριδίη φλόξ:
<nonn. d. 32.22> εἶχε δὲ πέτρον ἐκεῖνον, ὃς ἀνέρας εἰς πόθον ἕλκει,
<nonn. d. 32.23> οὔνομα φαιδρὸν ἔχοντα ποθοβλήτοιο Σελήνης,
<nonn. d. 32.24> καὶ λίθον ἱμείρουσαν ἐρωτοτόκοιο σιδήρου,
<nonn. d. 32.25> καὶ λίθον ̓Ινδῴην φιλοτήσιον, ὅττι καὶ αὐτὴ
<nonn. d. 32.26> ἐξ ὑδάτων βλάστησεν ὁμόγνιος ἀφρογενείης,
<nonn. d. 32.27> κυανέην θ' ὑάκινθον, ἐράσμιον εἰσέτι Φοίβῳ:
<nonn. d. 32.28> ἀμφὶ δ' ἑοῖς πλοκάμοισιν ἐρωτίδα δήσατο ποίην,
<nonn. d. 32.29> ἣν φιλέει Κυθέρεια καὶ ὡς ῥόδον, ὡς ἀνεμώνην,
<nonn. d. 32.30> καὶ φορέει μέλλουσα μιγήμεναι υἱέι Μύρρης:
<nonn. d. 32.31> καὶ λαγόνας στεφανηδὸν ἀήθεϊ δήσατο κεστῷ:
<nonn. d. 32.32> εἶχε δὲ ποικίλον εἷμα παλαίτατον, ᾧ χύτο νύμφης
<nonn. d. 32.33> κρυπταδίῃ φιλότητι κασιγνήτων ὑμεναίων
<nonn. d. 32.34> νυμφίον ἀρχαίης ἔτι λείψανον αἷμα κορείης,
<nonn. d. 32.35> κουριδίης φιλότητος ἵνα μνήσειεν ἀκοίτην:
<nonn. d. 32.14> νιψαμένη δὲ μὲτωπα καλύψατο νώροπι πέπλῳ,
<nonn. d. 32.15> καὶ περόνην συνέεργεν, ἑοῦ κληῖδα χιτῶνος:
<nonn. d. 32.36> καὶ δέμας ἀσκήσασα καὶ ἀθρήσασα κατόπτρῳ
<nonn. d. 32.37> ὡς πτερὸν ἠὲ νόημα δι' αἰθέρος ἔδραμε ̔́Ηρη.
<nonn. d. 32.38> καὶ Διὸς ἐγγὺς ἵκανεν: ἰδὼν δέ μιν ὑψιμέδων Ζεὺς
<nonn. d. 32.39> θερμοέρους ἐς ̓́Ερωτας ἱμάσσετο κέντορι κεστῷ:
<nonn. d. 32.40> καὶ Διὸς εἰσορόωντος ἐδουλώθησαν ὀπωπαί:
<nonn. d. 32.41> καί μιν ὀπιπεύων Κρονίδης ἐξείρετο μύθῳ:
<nonn. d. 32.42> “̔́Ηρη, τίπτε βέβηκας ̔Εώιον εἰς κλίμα γαίης;
<nonn. d. 32.43> τίς χρειώ σε κόμιζε; τί σήμερον ἐνθάδε βαίνεις;
<nonn. d. 32.44> ἦ ῥα πάλιν κοτέουσα κορύσσεαι οἴνοπι Βάκχῳ,
<nonn. d. 32.45> καὶ ποθέεις ̓Ινδοῖσιν ὑπερφιάλοισιν ἀρῆξαι;”
<nonn. d. 32.46> ἔννεπε: καὶ γελόωντι νόῳ πολυμήχανος ̔́Ηρη
<nonn. d. 32.47> ζηλομανὴς ἀγόρευε παραιφαμένη παρακοίτην:
<nonn. d. 32.48> “Ζεῦ πάτερ, ἄλλος ἔχει με φίλος δρόμος: οὐ γὰρ ἱκάνω
<nonn. d. 32.49> ̓́Αρεος ̓Ινδῴοιο καὶ ̓Ινδοφόνου Διονύσου
<nonn. d. 32.50> ἀλλοτρίας μεθέπουσα μεληδόνας, ἀντολίης δὲ
<nonn. d. 32.51> γείτονος ̓Ηελίοιο μετέρχουαι αἴθοπας αὐλὰς
<nonn. d. 32.52> σπερχομένη: πτερόεις γὰρ ̓́Ερως παρὰ Τηθύος ὕδωρ
<nonn. d. 32.53> ̓Ωκεανηιάδος ̔Ροδόπης δεδονημένος οἴστρῳ
<nonn. d. 32.54> συζυγίην ἀπέειπε: καὶ ἔπλετο κόσμος ἀλήτης,
<nonn. d. 32.55> καὶ βίος ἀχρήιστος ἀποιχομένων ὑμεναίων:
<nonn. d. 32.56> τοῦτον ἐγὠ καλέουσα παλίνδρομ̔??̓ς ἐνθάδε βαίνω:
<nonn. d. 32.57> οἶσθα γάρ, ὡς Ζυγίη κικλήσκομαι, ὅττι καὶ αὐτῆς
<nonn. d. 32.58> χεῖρες ἐμαὶ κρατέουσι τελεσσιγόνου τοκετοῖο.”
<nonn. d. 32.59> τοῖον ἔπος βοόωσαν ἀμείβετο θερμὸς ἀκοίτης:
<nonn. d. 32.60> “νύμφα φίλη, λίπε δῆριν: ἐμὸς Διόνυσος ἀγήνωρ
<nonn. d. 32.61> ἀμώων προθέλυμνον ἀβακχεύτων γένος ̓Ινδῶν
<nonn. d. 32.62> χαιρέτω: ἀμφοτέρους δὲ γαμήλια λέκτρα δεχέσθω:
<nonn. d. 32.63> οὐ γὰρ ἐπιχθονίης ἀλόχου πόθος, οὐδὲ θεαίνης
<nonn. d. 32.64> θυμὸν ἐμὸν θελκτῆρι τόσον βακχεύσατο κεστῷ
<nonn. d. 32.65> οὐδ' ὅτε Τηϋγέτης ̓Ατλαντίδος, ἧς ἀπὸ λέκτρων
<nonn. d. 32.66> πρεσβυγενὴς πολιοῦχος ἀεξήθη Λακεδαίμων:
<nonn. d. 32.67> οὐ τόσον ἠρασάμην Νιόβης παρὰ γείτονι Λέρνῃ,
<nonn. d. 32.68> κούρης ἀρχεγόνοιο Φορωνέος: οὐ τόσον ̓Ιοῦς
<nonn. d. 32.69> φοιτάδος ̓Ιναχίης ταυρώπιδος, ἣ παρὰ Νείλῳ
<nonn. d. 32.70> τίκτε γονὴν ̓Επάφοιο καὶ ἀρχεγόνου Κεροέσσης:
<nonn. d. 32.71> οὐ Παφίης τόσον ἦλθον ἐς ἵμερον, ἧς χάριν εὐνῆς
<nonn. d. 32.72> Κενταύρους ἐφύτευσα βαλὼν σπόρον αὔλακι γαίης:
<nonn. d. 32.73> ὡς σέο νῦν μεθέπω γλυκερὸν πόθον, ἦ ῥα καὶ αὐτὴ
<nonn. d. 32.74> ὡς Ζθγίη γεγαυῖα καὶ ὡς μεδέουσα γενέθλης
<nonn. d. 32.75> Κυπριδίοις βελέεσσιν ὀιστεύεις παρακοίτην;”
<nonn. d. 32.76> ὣς εἰπὼν χρυσέας νεφέλας πυργηδὸν ἑλίξας
<nonn. d. 32.77> δινωτὴν ἐπίκυρτον ἐνεσφαίρωσε καλύπτρην:
<nonn. d. 32.78> καὶ θαλάμου ποιητὸς ἔην τύπος, ὃν τότε κύκλῳ
<nonn. d. 32.79> ἴριδος αἰθερίης ἑτερόχροος ἔστεφε μορφὴ
<nonn. d. 32.80> πορφυρέη, καιὶ Ζηνὶ καὶ ἀγλαοπήχεϊ νύμφῃ
<nonn. d. 32.81> αὐτόματον σκέπας ἦεν ὀρσσαύλων ὑμεναίων,
<nonn. d. 32.82> καὶ τύπος αὐτοτέλεστος ἀναγκαίης πέλεν εὐνῆς.
<nonn. d. 32.83> οἱ δὲ γάμου χαρίεντος ὁμίλεον ἠδέι θεσμῷ:
<nonn. d. 32.84> γαῖα δὲ κηώεσσαν ἀναπτύξασα λοχείην
<nonn. d. 32.85> ἄνθεσιν ἱμερτοῖσι γαμήλιον ἔστεφεν εὐνήν:
<nonn. d. 32.86> καὶ κρόκος ἐβλάστησε Κίλιξ καὶ ἐφύετο μῖλαξ,
<nonn. d. 32.88> θήλεϊ δ' ἄρσενα φύλλα συνέπλεκε γείτονι ποίῃ,
<nonn. d. 32.90> οἷα πόθου πνείων καὶ ἐν ἄνθεσιν ἁβρὸς ἀκοίτης,
<nonn. d. 32.87> καὶ λέχος ἀμφοτέρων ἐπεκόσμεε διπλόος ὄρπηξ,
<nonn. d. 32.90> Ζῆνα κρόκῳ πυκάσας καὶ μίλακι σύγγαμον ̔́Ηρην:
<nonn. d. 32.91> καὶ Διὸς ὀξὺν ἔρωτα νοήμονι δείκνυε σιγῇ
<nonn. d. 32.92> ἱμερόεις νάρκισσος ἐπιθρῴσκων ἀνεμώνῃ.
<nonn. d. 32.93> οὐδέ τις ἀθανάτων σκιόεν λέχος, οὐ τότε Νύμφαι
<nonn. d. 32.94> γείτονες, οὐ Φαέθων πανεπόψιος, οὐδὲ καὶ αὐτῆς
<nonn. d. 32.95> ἔδρακεν ἄφθιτα λέκτρα βοώπιδος ὄμμα Σελήνης:
<nonn. d. 32.96> πυκνοῖς γὰρ νεφέεσσιν ἐμιτρώθη σκέπας εὐνῆς,
<nonn. d. 32.97> καὶ Διὸς ὄμματα θέλξεν ὁμόστολος ̔́Υπνος ̓Ερώτων.
<nonn. d. 32.98> ὄφρα μὲν ἁβρὸς ἴαυεν ἐν ἄνθεσι θελγόμενος Ζεύς,
<nonn. d. 32.99> ἀγκὰς ἔχων παράκοιτιν ἀθηήτων ἐπὶ λέκτρων,
<nonn. d. 32.100> τόφρα δὲ ποικιλόμορφος ἐν οὔρεσι φοιτὰς ̓Ερινὺς
<nonn. d. 32.101> νεύμασιν ̔Ηραίοισιν ἐθωρήχθη Διονύσῳ:
<nonn. d. 32.102> καὶ κτύπον ἐσμαράγησεν ἐπ' ὀφθαλμοῖσι Λυαίου,
<nonn. d. 32.103> σεισαμένη βαρύδουπος ἐχιδνήεσσαν ἱμάσθλην:
<nonn. d. 32.104> καὶ κεφαλὴν ἐλέλιξε, δρακοντείων δὲ κομάων
<nonn. d. 32.105> φρικτὰ τινασσομένων ἐπεσύρισε λοίγιος ἠχώ,
<nonn. d. 32.106> καὶ σκοπιὴν ἔρραινον ἐρημάδα πίδακες ἰοῦ
<nonn. d. 32.107> ἄλλοτε θηρείοιο τύπον φαίνουσα προσώπου
<nonn. d. 32.108> αἰνομανὴς ἔφριξε λέων πυκινότριχι λαιμῷ,
<nonn. d. 32.109> χάσματι φοινήεντι καταΐσσων Διονύσου.
<nonn. d. 32.110> τὸν μὲν ἀμερσινόοιο κατάσχετον ἅλματι λύσσης
<nonn. d. 32.111> ̓́Αρτεμις ἐσκοπίαζε, καὶ ἤθελε λύσσαν ἐλάσσαι,
<nonn. d. 32.112> ἀλλά μιν ἐπτοίησε βαρύκτυπος ὑψόθεν ̔́Ηρη,
<nonn. d. 32.113> πυρσὸν ἀκοντίζουσα: καὶ εἴκαθε δεσπότις ἄγρης
<nonn. d. 32.114> μητρυιῇ κοτέουσα: φύλαξ δέ τις ἔπλετο Βάκχου
<nonn. d. 32.115> μαινομένου, καὶ θῆρας ἑοὺς ἀνέκοψεν ἀπειλῇ,
<nonn. d. 32.116> καὶ κύνας ἀγρευτῆρας ἐπεσφηκώσατο δεσμῷ,
<nonn. d. 32.117> αὐχενίων σφίγξασα πολύπλοκον ὁλκὸν ἱμάντων,
<nonn. d. 32.118> μὴ χρόα δηλήσαιντο νοοσφαλέος Διονύσου.
<nonn. d. 32.119> Νερτερίῳ δὲ Μέγαιρα κελαινιόωσα χιτῶνι
<nonn. d. 32.120> εἰς ζόφον αὖτις ἵκανεν, ἐπαιθύσσουσα Λυαίῳ
<nonn. d. 32.121> φάσματα ποικιλόμορφα: κατὰ Βρομίοιο δὲ πολλαὶ
<nonn. d. 32.122> ἰοβόλοι ῥαθάμιγγες ὀιστεύοντο καρήνου
<nonn. d. 32.123> καὶ βλοσυροὶ σπινθῆρες: ἀεὶ δέ οἱ ἔνδον ἀκουῆς
<nonn. d. 32.124> Ταρταρίης σύριζε λαθίφρονος ἦχος ἱμάσθλης.
<nonn. d. 32.125> καὶ μογέων Διόνυσος ἐρημάδος ἔνδοθι λόχμης
<nonn. d. 32.126> δύσβατα φοιτητῆρι διέστιχεν οὔρεα ταρσῷ
<nonn. d. 32.127> ἄσθματι δαιμονίῳ δεδονημένος: ἀμφὶ δὲ πέτραις,
<nonn. d. 32.128> οἰστρομανὴς ἅτε ταῦρος, ἑάς ἤρασσε κεραίας,
<nonn. d. 32.129> τρηχαλέον μύκημα χέων λυσσώδεϊ λαιμῷ:
<nonn. d. 32.130> Πᾶνα δὲ καλλείψασα καὶ ὑστερόφωνον ἀοιδὴν
<nonn. d. 32.131> φθόγγῳ μαινομένῳ μυκήσατο δύσθροος ̓Ηχώ,
<nonn. d. 32.132> ἀντίτυπον θρασὺν ἦχον ἀμειβομένη Διονύσου.
<nonn. d. 32.133> καὶ βαλίας ἐλάφους, λασίας δ' ἐδίωκε λεαίνας
<nonn. d. 32.134> Βάκχος ἀελλήεις, μεθέπων ὀρεσίδρομον ἄγρην:
<nonn. d. 32.135> οὐδέ οἱ ἄγχι λέων θρασὺς ἤιε: ταρβαλέη δὲ
<nonn. d. 32.136> ἄρκτος ἐριπτοίητος ἐκεύθετο φωλάδι πέτρῃ
<nonn. d. 32.137> λύσσαν ἀπειλητῆρος ὑποπτήσσουσα Λυσίου,
<nonn. d. 32.138> δεχνυμένη βλοσυρῇσι θεήλατον ἦχον ἀκουαῖς:
<nonn. d. 32.139> μηκεδανοὺς δὲ δράκοντας ἐρειδομένους τινί πέτρῃ
<nonn. d. 32.140> μείλιχα λιχμώοντας ἀπέθρισε νηλέι θύρσῳ:
<nonn. d. 32.141> καὶ σκοπιὰς ἐτίναξε τανυγλώχινι κεραίῃ
<nonn. d. 32.142> κτείνων ἀκλινέων ἱκετήσια φῦλα λεόντων:
<nonn. d. 32.143> καί δρύας εὐκάρποιο μετερρίζωσεν ἀρούρης,
<nonn. d. 32.144> ̔Αδρυάδας δ' ἐδίωκεν: ὀιστεύων δὲ κολώνας
<nonn. d. 32.145> Νηιάδας ποταμοῖο μετήλυδας ἤλασε Νύμφας.
<nonn. d. 32.146> Βασσαρίδες δ' ἀλάληντο καὶ οὐχ ἥπτοντο Λυαίου,
<nonn. d. 32.147> καὶ Σάτυροι φρίσσοντες ἐνεκρύπτοντο θαλάσσῃ,
<nonn. d. 32.148> οὐδέ οἱ ἐγγὺς ἵκοντο τεθηπότες ὄγκον ἀπειλῇς,
<nonn. d. 32.149> μή σφιν ἐπαΐξειε χέων ἑτερόθροον ἠχώ,
<nonn. d. 32.150> ἀφρὸν ἀκοντίζων χιονώδεα, μάρτυρα λύσσης.
<nonn. d. 32.151> Δηριάδης δ' ὑπέροπλον ἔχων θράσος ἔχραε Βάκχαις,
<nonn. d. 32.152> νεύμασιν ̔Ηραίοισι τινασσομένου Διονύσου.
<nonn. d. 32.153> ὡς δ' ὅτε χειμερίων ῥοθίων μυκώμενος ὁλκῷ
<nonn. d. 32.154> ἄπλοος ἀντιπόροις βακχεύετο πόντος ἀέλλαις,
<nonn. d. 32.155> κύμασιν ἠλιβάτοισι κατάρρυτον ἠέρα νίφων.
<nonn. d. 32.156> πρυμναίους δὲ κάλωας ἀφειδέι κύματος ὁρμῇ
<nonn. d. 32.157> λαίλαπες ἐρρήξαντο, καὶ ἄσθματι λαῖφος ἐλίξας
<nonn. d. 32.158> ἰστὸν ἀνεχλαίνωσε κεκυφότα λάβρος ἀήτης
<nonn. d. 32.159> λαίφεσιν ἀμφίζωστον, ἐδοχμώθη δέ κεραίη,
<nonn. d. 32.160> ναῦται δ' ἀσχαλόωντες ἐπέτρεπον ἐλπίδα πόντῳ:
<nonn. d. 32.161> ὣς τότε Βάκχον ὄρινεν ὅλον στρατὸν ̓Ινδικὸς ̓́Αρης.
<nonn. d. 32.162> ἔνθά τις οὐ κατὰ κόσμον ἔην ἔρις, οὐ κλόνος ἀνδρῶν
<nonn. d. 32.163> ἶσος ἔην, οὐ δῆρις ὁμοίιος: ἀκάματος γὰρ
<nonn. d. 32.164> νόστιμος ἐγρεκύδοιμος ἐπέβρεμε χάλκεος ̓́Αρης,
<nonn. d. 32.165> Μωδαίου προμάχοιο φέρων τύπον, ὃς πλέον ἄλλων
<nonn. d. 32.166> ὑσμίνης ἀκόρητος ἀτερπέι τέρπετο λύθρῳ,
<nonn. d. 32.167> ᾧ πλέον εἰλαπίνης φόνος εὔαδεν: ἐν δὲ βοείῃ,
<nonn. d. 32.168> οἶά τε Γοργείων πλοκάμων ὀφιώδεας ὁλκούς,
<nonn. d. 32.169> γραπτὸν ἐυσμήριγγος ἔχων ἴνδαλμα Μεδούσης
<nonn. d. 32.170> Δηριάδῃ πέλεν ἶσος, ὁμόχροος: οὖ τότε μορφῆς
<nonn. d. 32.171> ῥιγεδανῆς ἀγέλαστον ἔχων μίμημα προσώπου,
<nonn. d. 32.172> καὶ σκολιὴν πλοκαμῖδα φέρων καὶ σῆμα βοείης,
<nonn. d. 32.173> αἰνομανὴς πεφόρητο μόθῳ λαοσσόος ̓́Αρης,
<nonn. d. 32.174> καὶ προμάχους θάρσυνεν. ὁμογλώσσῳ δ' ἀλαλητῷ
<nonn. d. 32.175> Βάκχου μὴ παρεόντος ἀταρβέες ἔβρεμον ̓Ινδοί,
<nonn. d. 32.176> καὶ κτύπον ἐννεάχιλον ἐπέκτυπε λοίγιος ̓́Αρης,
<nonn. d. 32.177> φοιταλέην συνάεθλον ἔχων ̓́Εριν: δὲ κυδοιμοῖς
<nonn. d. 32.178> στῆσε Φόβον καὶ Δεῖμον ὀπάονα Δηριαδῆος.
<nonn. d. 32.179> καὶ στρατιὴν οἴστρησαν ἐρημονόμου Διονύσου
<nonn. d. 32.180> Δηριάδης καὶ κῶμα Διὸς σύνδρομος ̓́Αρης.
<nonn. d. 32.181> συμμιγέες δὲ φάλαγγες ὁμοζήλοιο κυδοιμοῦ
<nonn. d. 32.182> Βασσαρίδων στίχα πᾶσαν ἐμιτρώσαντο σιδήρῳ,
<nonn. d. 32.183> καὶ πολέες φεύγοντες ἐνὶ κτείνοντο φονῆι,
<nonn. d. 32.184> θεινόμενοι ξιφέεσσιν, ̔Ομηρίδες, εἴπατε, Μοῦσαι,
<nonn. d. 32.185> τίς θάνε, τίς δούπησεν ὑπ' ἔγχεϊ Δηριαδῆος:
<nonn. d. 32.186> Αἰβίαλος Θύαμίς τε καὶ ̓Ορμένιος καὶ ̓Οφέλτης,
<nonn. d. 32.187> Κρίασος ̓Αργασίδης, Τελέβης καὶ Λύκτιος ̓Ανθεὺς
<nonn. d. 32.188> καὶ Θρόνιος καί ̓́Αρητος ἐυμμελίης τε Μοληνεὺς
<nonn. d. 32.189> ἀλκήεις τε Κόμαρκος: ἐτείνετο δ' ἄλλος ἐπ' ἄλλῳ
<nonn. d. 32.190> ἔγχεϊ Δηριάδαο νέκυς στρατός: ὀλλυμένων δὲ
<nonn. d. 32.191> ὃς μὲν ἔην δαπέδῳ τετανυσμένος, ὃς ῥεέθροις
<nonn. d. 32.192> πλώετο κυματόεντα φέρων μόθον ὃς δὲ θαλάσσῃ
<nonn. d. 32.193> ἀγχιπόρῳ δέδμητο, διωκόμενον δὲ σιδήρῳ
<nonn. d. 32.194> κύμασιν ἀρτιχάρακτον ̓́Αραψ τυμβεύσατο Νηρεύς:
<nonn. d. 32.195> ὃς δὲ θυελλήεντι δι' οὔρεος ἔδραμε ταρσῷ
<nonn. d. 32.196> κῆρα φυγών, ἕτερος δὲ πεπαρμένον ἔγχος ἐάσας
<nonn. d. 32.197> μεσσοπαγὲς περὶ νῶτα μετέστιχεν ἔνδια λόχμης,
<nonn. d. 32.198> χρηίζων ἀπεόντος ἀλεξικάκου Διονύσου.
<nonn. d. 32.199> Αὐχήεις δ' ̓Εχέλαος ἀτυμβεύτῳ πέσε πότμῳ,
<nonn. d. 32.200> Μορρέος ἠλιβάτοιο τυπεὶς ῥηξήνορι πέτρῳ,
<nonn. d. 32.201> Κύπριος, ἀρτιχάρακτον ἔχων ἔτι κύκλον ὑπήνης,
<nonn. d. 32.202> ὑψικόμῳ φοίνικι πανείκελος: ἐν δὲ κυδοιμοῖς
<nonn. d. 32.203> ἁβρὸς ἀκερσικόμης ἐκυλίνδετο λαμπάδα σείων,
<nonn. d. 32.204> πληγεὶς ἰσχίον ἄκρον, ἄκρον, ὅπῃ χροὸς ἥλικι δεσμῷ
<nonn. d. 32.205> συμφερτὸν κοτύλῃ φύσις ἥρμοσεν ἄξονα μηροῦ:
<nonn. d. 32.206> καὶ θάνεν ἁπτομένην κρατέων ἔτι μυστίδα πεύκην,
<nonn. d. 32.207> ἀσπαίρων δὲ κάρηνον ἑῷ τεφρώσατο πυρσῷ,
<nonn. d. 32.208> φλέξας λιγνυόεντι πολύπλοκα βόστρυχα δαλῷ.
<nonn. d. 32.209> καί οἱ ἐπαυχήσας φιλοκέρτομος ἴαχε Μορρεύς:
<nonn. d. 32.210> “κοῦρε, φατιζομένης ἀλλότριε σεῖο τιθήνης,
<nonn. d. 32.211> ἡβητὴρ ̓Εχέλαε, γονὴν ἐψεύσαο Κύπρου:
<nonn. d. 32.212> οὐκ ἀπὸ Πυγμαλίωνος ἔχεις γένος, ᾦ πόρε Κύπρις
<nonn. d. 32.213> μηκεδανὴν βιότοιο πολυχρονίοιο πορείην:
<nonn. d. 32.214> οὔ σε τεῆς Παφίης ἐρρύσατο νυμφίος ̓́Αρης:
<nonn. d. 32.215> οὐδέ σοι ἄσπετα κύκλα παλιννόστων ἐνιαυτῶν
<nonn. d. 32.216> δῶκε τεὴ Κυθέρεια καὶ οὐ σκάζουσαν ἀπήνην,
<nonn. d. 32.217> ὄφρα φύγῃς σέο πότμον ἀλεξιμόρων ἐπὶ δίφρων,
<nonn. d. 32.218> ἡμιόνων βαρύγουνον ἀεὶ δρόμον ἡνιοχεύων.
<nonn. d. 32.219> ἤλιτον, ἐκ Κύπροιο φέρεις γένος: ὠκύμορον γὰρ
<nonn. d. 32.220> Αρης καὶ σὲ δάμασσεν ὁμοίιον υἱέι Μύρρης.”
<nonn. d. 32.221> ὣς εἰπὼν πρυλέεσσι δορυσσόος ᾔχμασε Μορρεύς:
<nonn. d. 32.222> εἰλιπόδην δὲ Βίλιθον ἑλὼν καὶ Δένθιν ὀλέσσας,
<nonn. d. 32.223> αὐχένα δ' ὀρχηστῆρος ̓Εριγβώλοιο δαΐξας
<nonn. d. 32.224> ἔγχεϊ τηλεβόλῳ Φρυγίους ἐφόβησε μαχητάς:
<nonn. d. 32.225> Σηβέα δ' ὀκριόεντι κατεπρήνιξε βελέμνῳ:
<nonn. d. 32.226> Θηβαίων δὲ φάλαγγα καί ̓Ακταίωνα διώκων
<nonn. d. 32.227> ἔκτανεν Εὐβώτην, Καδμηίδος ἀστὸν ἀρούρης,
<nonn. d. 32.228> σύννομον ̓Ακταίωνος. ὁμοφθόγγῳ δ' ἀλαλητῷ
<nonn. d. 32.229> πολλοὶ Δηριάδαο πεφυζότες ἄπλετον ἀλκὴν
<nonn. d. 32.230> πασσυδὸν ὠλίσθησαν ὁμόζυγος εἰς λίνα Μοίρης,
<nonn. d. 32.231> αὐτοφόνῳ θνήσκοντες ἀλοιητῆρι σιδήρῳ,
<nonn. d. 32.232> ἀνδρὸς ἑνὸς ῥιπῇσιν: ἐπ' ἀλλήλοις δὲ πεσόντες
<nonn. d. 32.233> αἱμαλέῃ στοιχηδὸν ἐπεστόρνυντο κονίῃ
<nonn. d. 32.234> Κρίμισος, ̔Ιμαλέων, Φράσιος, Θάργηλος, ̓Ιάων,
<nonn. d. 32.235> οἶσι δαϊζομένοις ἐναρίθμιος ἤριπε Κοίλων,
<nonn. d. 32.236> καὶ νέκυς αἱματόεντι Κύης ἐκυλίνδετο πότμῳ:
<nonn. d. 32.237> καὶ φόνος ἄσπετος ἔσκε: δαϊζιμένων δέ σιδήρῳ
<nonn. d. 32.238> ἐχθρῷ διψὰς ἄρουρα θελήμονι λούσατο λύθρῳ,
<nonn. d. 32.239> δεχνυμένη ξένον ὄμβρον ̓Ενυαλίου νιφετοῖο.
<nonn. d. 32.240> Βακχείης δέ φάλαγγος ἔην κλόνος: ἀσταθέες γὰρ
<nonn. d. 32.241> πεζοὶ μὲν δεδόνηντο, φυγοπτολέμων δ' ἐλατήρων
<nonn. d. 32.242> εἰς φόβον εὐλάιγγες ἀνεκρούοντο χαλινοί:
<nonn. d. 32.243> ὧν ὁ μὲν οὐρεσίφοιτος ἐδύσατο κοιλάδα πέτρην,
<nonn. d. 32.244> ὃς δὲ μολὼν τανύφυλλον ὑπὸ κλέτας ἕζετο λόχμης
<nonn. d. 32.245> κρυπτόμενος πετάλοισιν, ὁ δὲ σπήλυγγα λεόντων,
<nonn. d. 32.246> ἄλλος ἀμαιμακέτοιο μετήιεν ἔνδιον ἄριτου:
<nonn. d. 32.247> καί τις ἀερσιλόφοιο διὰ πρηῶνος ἀλύξας
<nonn. d. 32.248> ποσσὶν ὀρεσσινόμοισι διέστιχεν ἄκρα κολώνης.
<nonn. d. 32.249> Βάκχη δ' ἀρτιτόκοιο παρήλυθε θηρὸς ἐναύλους,
<nonn. d. 32.250> ταρβαλέῳ πρηῶνα διαστείβουσα πεδίλῳ:
<nonn. d. 32.251> οὐ γὰρ ἔχειν μενέαινε λεοντείην ἔτι πέτρην,
<nonn. d. 32.252> ἀλλὰ λιποσθενέων ἐλάφων ἐκίχησε καλιὴν
<nonn. d. 32.253> ἤθεσιν ἀδρανέεσσιν, ἐπεὶ προτέρην φρένα Βάκχη
<nonn. d. 32.254> εἰς κραδίην ἐλάφοιο μετέτραπεν ἀντὶ λεαίνης.
<nonn. d. 32.255> καί τις ἀελλοπόδων Σατύρων δειδήμονι ταρσῷ
<nonn. d. 32.256> ἔτρεχεν, ἀσταθέεσσιν ἀσάμβαλος εἴκελος αὔραις,
<nonn. d. 32.257> φεύγων Δηριάδαο θεημάχον ὄγκον ἀπειλῆς.
<nonn. d. 32.258> καὶ σκοπέλους ἐδίωκε γέρων Σειληνὸς ἀλήτης:
<nonn. d. 32.259> πολλάκι δ' εἰς χθόνα πῖπτε κονιομένοιο προσώπου,
<nonn. d. 32.260> ὀκλάζων βαρύγουνος ὀλισθηροῖσι πεδίλοις,
<nonn. d. 32.261> ἔμπαλιν ὀρθώσας λάσιον δέμας: ἐν δὲ κολώναις
<nonn. d. 32.262> ἀντὶ μόθου κεκάλυπτο, καὶ Εὔιον ἔγχος ἀνάγκῃ
<nonn. d. 32.263> κάλλιπεν ἀπτολέμοισι μεμηλότα θύρσον ἀέλλαις,
<nonn. d. 32.264> καὶ μόγις εὐπήληκος ἀλεύατο Μορρέος αἰχμήν.
<nonn. d. 32.265> ὀκναλέοις δὲ πόδεσσιν ἐχάζετο νωθρὸς ̓Ερεχθεύς,
<nonn. d. 32.266> ἐντροπαλιζομένην τανύων εὔκυκλον ὀπωπήν,
<nonn. d. 32.267> αἰδόμενος μενέχαρμον ἑὴν πολιοῦχον ̓Αθήνην.
<nonn. d. 32.268> Βακχείην δ' ἀέκων ἠρνήσατο Μαινάδα χάρμην
<nonn. d. 32.269> λαιὸν ̓Αρισταῖος βεβολημένος ὦμον ὀιστῷ.
<nonn. d. 32.270> καὶ στρατιὴν ἀλέεινε δοριθρασέων Κορυβάντων
<nonn. d. 32.271> οὐτηθεὶς λασίοιο κατὰ στέρνοιο Μελισσεύς,
<nonn. d. 32.272> μαζὸν ̓Ερυθραίῃ κεχαραγμένος ἄκρον ἀκωκῇ.
<nonn. d. 32.273> καὶ βλοσυροὶ Κύκλωπες ἀναιδέες εὔποδι ταρσῷ
<nonn. d. 32.274> εἰς φόβον ἠπείγοντο τεθηπότες, οἷς ἄμα φεύγων
<nonn. d. 32.275> ̓Ινδῴην ἀδόνητος ἐλίμπανε Φαῦνος ̓Ενυώ.
<nonn. d. 32.276> εὐκεράου δὲ φάλαγγος ὅλον στρατὸν εἰς φόβον ἕλκων
<nonn. d. 32.277> πρεσβυγενὴς φύξηλις ἐχάζετο Παρράσιος Πάν,
<nonn. d. 32.278> σιγαλέοις δὲ πόδεσσιν ἐδύσατο δάσκιον ὕλην,
<nonn. d. 32.279> μή μιν ἴδῃ φεύγοντα δι' οὔρεος ἄστατος Ηχώ.
<nonn. d. 32.280> καί οἱ ἐπεγγελάσειε καὶ ἀδρανέοντα καλέσσῃ.
<nonn. d. 32.281> καὶ πρόμαχοι τότε πάντες ὑπέκφυγον: ἐν δὲ κυδοιμοῖς
<nonn. d. 32.282> Αἰακὸς αὐτόθι μοῦνος ἐλείπετο, μαρνάμενος δὲ
<nonn. d. 32.283> δεύετο μὴ παρεόντος ἀνικήτου Διονύσου:
<nonn. d. 32.284> ἔμπης δ' αὐτόθι μίμνεν. ἀπὸ σκοπέλοιο δὲ Νύμφαι
<nonn. d. 32.285> Νηιάδος βυθίοισιν ἐνεκρύπτοντο μελάθροις:
<nonn. d. 32.286> αἱ μὲν ̔Υδασπιάδεσσιν ὁμήλυδες, αἱ δὲ φυγοῦσαι
<nonn. d. 32.287> ̓Ινδὸν ἐς ἀγχικέλευθον ἐναυλίζοντο ῥεέθροις,
<nonn. d. 32.288> ἄλλαι Συδριάδεσσιν ὁμόστολοι, αἱ δ' ἐνὶ Γάγγῃ
<nonn. d. 32.289> λύθρον ἀπεσμήξαντο νεόσσυτον, ἃς τότε πολλὰς
<nonn. d. 32.290> ἐρχομένας ἀγεληδὸν ἐς ὑδατόεντας ἐναύλους
<nonn. d. 32.291> νηιὰς ἀργυρόπεζα φιλοξείνῳ πυλεῶνι
<nonn. d. 32.292> δέξατο κυματόεντος ἐς αὔλια παρθενεῶνος.
<nonn. d. 32.293> ἄλλαι ̔Αμαδρυάδος σκιεροῖς κρύπτοντο κορύμβοις,
<nonn. d. 32.294> δυσάμεναι δρυόεντας ἀνοιγομένους κενεῶνας.
<nonn. d. 32.295> πολλαὶ δ' ὑγροτόκους ὑπὸ πίδακας ἐγγύθι πέτρης
<nonn. d. 32.296> Βασσαρίδες κρουνηδὸν ἐκώκυον: ἀρτιχύτῳ δὲ
<nonn. d. 32.297> ὄμβρῳ δακρυόεντι φιλοθρήνοιο προσώπου
<nonn. d. 32.298> πληθομένη βαθύκολπος ὅλη πορφύρετο πηγή,
<nonn. d. 32.299> μυρομένη βαρὺ πένθος ἀπενθήτου Διονύσου.
<nonn. d. 33.1> αὐτὰρ ὁ φοιταλέῳ πεφορημένος ἅλματι ταρσῶν
<nonn. d. 33.2> εὐκεράῳ ταχύγουνος ὁμοίιος ἔσσυτο ταύρω,
<nonn. d. 33.3> λοίγιον ἄσθμα χέων ἑτερόφρονος οἴδματι λύσσης.
<nonn. d. 33.4> καὶ Χάρις ὠκυπέδιλος ̓Ερυθραίῳ παρὰ κήπῳ
<nonn. d. 33.5> φυταλιὴν εὔοδμον ἀμεργομένη δονακήων,
<nonn. d. 33.6> ὄφρα πυριπνεύστων Παφίων ἔντοσθε λεβήτων
<nonn. d. 33.7> ̓Ασσυρίου μίξασα χυτὰς ὠδῖνας ἐλαίου
<nonn. d. 33.8> ἄνθεσιν ̓Ινδῴοισι μύρον τεύξειεν ἀνάσσῃ,
<nonn. d. 33.9> ὁππότε παντοίην δροσερὴν ἐδρέψατο ποίην,
<nonn. d. 33.10> χῶρον ὅλον θηεῖτο: καὶ ἀγχιπόρῳ παρὰ λόχμῃ
<nonn. d. 33.11> λύσσαν ἑοῦ γενετῆρος ὀπιπεύουσα Λυαίου
<nonn. d. 33.12> ἀχνυμένη δάκρυσε, φιλοστόργῳ δὲ μενοινῇ
<nonn. d. 33.13> πενθαλέοις ὀνύχεσσιν ἑὰς ἐχάραξε παρειάς:
<nonn. d. 33.14> καὶ Σατύρους σκοπίαζεν ὑποπτήσσοντας ̓Ενυώ,
<nonn. d. 33.15> Κωδώνην δ' ἐνόησε μινυνθαδίην τε Γιγαρτὼ
<nonn. d. 33.16> κεκλιμένας ἐφύπερθεν ἀτυμβεύτοιο κονίης:
<nonn. d. 33.17> Χαλκομέδην δ' ἐλέαιρε θυελλήεντι πεδίλῳ
<nonn. d. 33.18> μαινομένου Μορρῆος ἀλυσκάζουσαν ἀκωκήν,
<nonn. d. 33.19> καὶ φθονερὴ δεδόνητο ῥοδώπιδος εἵνεκα κούρης,
<nonn. d. 33.20> μή ποτε νικήσειεν ἐς ἀγλαΐην ̓Αφροδίτην.
<nonn. d. 33.21> ἀχνυμένη δ' ἐς ̓́Ολυμπον ἀνήιε, πενθάδι σιγῇ
<nonn. d. 33.22> ἄλγος ἑοῦ γενετῆρος ὑποκλέπτουσα Λυαίου:
<nonn. d. 33.23> καὶ χλόος εὐκύκλοιο παρηίδος ἄνθος ἀμείψας
<nonn. d. 33.24> μαρμαρυγὴν στίλβουσαν ἀπημάλδυνε προσώπου.
<nonn. d. 33.25> τὴν δὲ κατηφιόωσαν ̓Αδωνιὰς ἔννεπε Κύπρις,
<nonn. d. 33.26> τοῖον ἔπος βοόωσα παρήγορον, ἐκ δὲ προσώπου
<nonn. d. 33.27> Πασιθέης ἐνόησεν ἄχος κήρυκι σιωπῇ:
<nonn. d. 33.28> “νύμφα φίλη, τί παθοῦσα τεὴν ἠλλάξαο μορφήν;
<nonn. d. 33.29> παρθένε, πῶς μετάμειψας ἐρευθαλέην σέο μορφήν;
<nonn. d. 33.30> εἰαρινὴν δ' ἀκτῖνα τίς ἔσβεσε σεῖο προσώπου;
<nonn. d. 33.31> οὐκέτι σῶν μελέων ἀμαρύσσεται ἄργυφος αἴγλη:
<nonn. d. 33.32> οὐκέτι δ'. ὡς τὸ πρόσθε, τεαὶ γελόωσιν ὀπωπαί.
<nonn. d. 33.33> ἀλλὰ τεὰς ἀγόρευε μεληδόνας: ἦ ῥά σε τείρει
<nonn. d. 33.34> υἱὸς ἐμός, φιλέεις δὲ ποθοβλήτῳ παρὰ πέτρῃ
<nonn. d. 33.35> οἷα Σεληναίη τινὰ βουκόλον; ἦ ῥά που αὐτὴν
<nonn. d. 33.36> καὶ σὲ μετ' ̓Ηριγένειαν ̓́Ερως ἐπεμάστιε κεστῷ;
<nonn. d. 33.37> οἶδα, πόθεν χλοάουσι παρηίδες: ὅττί σε κούρην
<nonn. d. 33.38> νυμφίος ἀχλυόεις νυμφεύεται ̔́Υπνος ἀλήτης:
<nonn. d. 33.39> οὐ μὲν ἀναινομένην σε βιήσομαι, οὐδὲ συνάψω
<nonn. d. 33.40> λευκάδι Πασιθέῃ μελανόχροον ̔́Υπνον ἀκοίτην.”
<nonn. d. 33.41> ὣς φαμένης δάκρυσε Χάρις καὶ ἀμείβετο μύθῳ:
<nonn. d. 33.42> “ἀενάου κόσμοιο φυτοσπόρε, μῆτερ ̓Ερώτων,
<nonn. d. 33.43> βουκόλος οὐ κλονέει με, καὶ οὐ θρασὺς ἵμερος ̔́Υπνου.
<nonn. d. 33.44> οὐ πέλον ̓Ηριγένεια δυσίμερος ἠὲ Σελήνη,
<nonn. d. 33.45> ἀλλὰ πόνος περίφοιτος ἀνιάζει με Λυαίου,
<nonn. d. 33.46> πατρὸς ἐμοῦ φρίσσοντος ̓Ερινύας: ὑμετέρου δέ,
<nonn. d. 33.47> εἰ δύνασαι, προμάχιζε κασιγνήτου Διονύσου.”
<nonn. d. 33.48> ἔννεπε, καὶ γενετῆρος ὅλον πόνον εἶπεν ἀνάσσῃ
<nonn. d. 33.49> Βασσαρίδων τε φάλαγγας ἀπείρονας, ἅς κτάνε Μορρεύς,
<nonn. d. 33.50> καὶ Σατύρων φύξηλιν ὅλον στρατόν, εἶπε καὶ αὐτὴν
<nonn. d. 33.51> δαιμονίην μάστιγα τινασσομένου Διονύσου
<nonn. d. 33.52> καὶ κινυρὴν σπαίρουσαν ὑπὲρ δαπέδοιο Γιγαρτώ,
<nonn. d. 33.53> Κωδώνην τ' ἀγόρευε προώριον: αἰδομένη δὲ
<nonn. d. 33.54> πένθος ὁμοῦ καὶ κάλλος ἐπέφραδε Χαλκομεδείης.
<nonn. d. 33.55> καὶ ῥοδέου σπινθῆρα μεταλλάξασα προσώπου
<nonn. d. 33.56> ἠθάδα ῥῖψε γέλωτα φιλομμειδὴς ̓Αφροδίτη.
<nonn. d. 33.57> ἀγλαΐην δ' ἐκέλευσε διάκτορον, ὄφρα καλέσσῃ
<nonn. d. 33.58> υἱέα θοῦρον ̓́Ερωτα μετάρσιον ἠεροφοίτην,
<nonn. d. 33.59> ἀνδρομέης γονόεντα κυβερνητῆρα γενέθλης.
<nonn. d. 33.60> καὶ Χάρις ἴχνος ἔκαμψε, πολυστρέπτῳ δὲ προσώπῳ
<nonn. d. 33.61> σὺν χθονὶ πόντον ὄπωπε καὶ οὐρανόν, εἴ που ἐφεύροι
<nonn. d. 33.62> ἄστατον ἴχνος ̓́Ερωτος, ἐπεὶ πτερὰ πάντοθι πάλλει,
<nonn. d. 33.63> τέτραχα τεμνομένην κυκλούμενος ἄντυγα κόσμου.
<nonn. d. 33.64> Εὖρε δέ μιν χρυσέοιο περὶ ῥίον ἄκρον ̓Ολύμπου
<nonn. d. 33.65> νεκταρέας ῥαθάμιγγας ἀκοντίζοντα κυπέλλοις:
<nonn. d. 33.66> πὰρ δέ οἱ ἵστατο κοῦρος ὁμέψιος ἁβρὸν ἀθύρων,
<nonn. d. 33.67> εὐχαίτης ̔Υμέναιος: ἀερσινόου δὲ τεκούσης
<nonn. d. 33.68> οὐρανίης σοφὸν ἔργον ἐπισταμένης δρόμον ἄστρων
<nonn. d. 33.69> σφαῖραν ἄγων τροχόεσσαν ἀέθλια θήκατο νίκης,
<nonn. d. 33.70> ̓́Αργου δαιδαλέης ἀντίρροπον εἰκόνα μορφῆς:
<nonn. d. 33.71> καὶ πτερόεις εὔκυκλον ̓́Ερως μητρῷον ἀείρων
<nonn. d. 33.72> χρύσεον ὁρμὸν ἔθηκε θαλασσαίης ̓Αφροδίτης,
<nonn. d. 33.73> νίκης φαιδρὸν ἄγαλμα παναίολον: ἀργύρεος δὲ
<nonn. d. 33.74> κεῖτο λέβης ἐν ἀγῶνι, καὶ οἰνοχύτου βρέτας ̔́Ηβης
<nonn. d. 33.75> μεσσοφανῆ σκοπὸν εἶχε: καὶ ἱμερόεις Γανυμήδης
<nonn. d. 33.76> οἰνοχόος Κρονίδαο δικασπόλος ἦεν ἀγῶνος,
<nonn. d. 33.77> στέμμα φέρων παλάμῃσι. Φιλακρήτων δὲ βολάων
<nonn. d. 33.78> λαχμὸς ἔην, μεθέπων ἑτερότροπα δάκτυλα χειρῶν:
<nonn. d. 33.79> καὶ τὰ μὲν ὀρθώσαντες ἀνέσχεθον, ἄλλα δὲ καρπῷ
<nonn. d. 33.80> χειρὸς ἐπεσφήκωτο συνήορα σύζυγι δεσμῷ:
<nonn. d. 33.81> ἀμφοτέροις δ' ἔρις ἦεν ἐπήρατος. ̔Αβροκόμης δὲ
<nonn. d. 33.82> πρῶτα λαχὼν ̔Υμέναιος ἕλεν δέπας, ἱπταμένην δὲ
<nonn. d. 33.83> νεκταρέην ῥαθάμιγγα μετάρσιον ἠέρι πέμπων
<nonn. d. 33.84> ῥῖψε λέβητος ὕπερθε: καὶ οὐ τότε μητέρι Μούσῃ
<nonn. d. 33.85> εὐχωλὴν ἀνέφηνε: διεσσυμένη δὲ κυπέλλου
<nonn. d. 33.86> ἠέρα μέσσον ἔτυψεν ἀερσιπότητος ἐέρση,
<nonn. d. 33.87> ἀλλὰ παρατρέψασα βολὴν βητάρμονι παλμῷ
<nonn. d. 33.88> ἑλκομένη παλίνορσος ἀγάλματος ἀμφὶ προσώπῳ
<nonn. d. 33.89> ἄψοφος ἄκρον ἔτυψεν ἀδουπήτοιο καρήνου:
<nonn. d. 33.90> δεύτερος αἰολόμητις ̓́Ερως τεχνήμονι θεσμῷ
<nonn. d. 33.91> ἱμερόεν δέπας εἶλε, καὶ εὔξατο Κυπρογενείῃ
<nonn. d. 33.92> λάθριος ἐν πραπίδεσσι, καὶ ἀπλανὲς ὄμμα τανύσσας
<nonn. d. 33.93> εἰς σκοπὸν ἠκόντιζεν ἑκηβόλον ἰκμάδα πέμπων:
<nonn. d. 33.94> νεκταρέου δὲ ποτοῖο παλινδίνητος ἐέρση
<nonn. d. 33.95> ἰθυτενὴς ἄγναμπτος ἀγάλματος ὑψόθι κόρσης
<nonn. d. 33.96> ἠερόθεν βαρύδουπος ἐπεσμαράγησε μετώπῳ:
<nonn. d. 33.97> ἴαχε δ' ἁβρὸν ἄγαλμα, καὶ υἱέι Κυπρογενείης
<nonn. d. 33.98> χρυσέῳ ἐσμαράγησε λέβης ἐπινίκιον ἠχώ:
<nonn. d. 33.99> καὶ στέφος ἁβρὸν ̓́Ερωτι πόρεν γελάσας Γανυμήδης:
<nonn. d. 33.100> καὶ ταχὺς αἰόλον ὁρμὸν ἑλὼν καὶ σφαῖραν ἀείρων
<nonn. d. 33.101> διπλόον εἶχεν ἄεθλον ἐυρραθάμιγγος ἀγῶνος,
<nonn. d. 33.102> σκιρτήσας δὲ πόδεσσι, κυβιστήσας δὲ καρήνῳ
<nonn. d. 33.103> κυδιόων ἐχόρευεν ̓́Ερως θρασύς: ἀντιπάλου δὲ
<nonn. d. 33.104> πολλάκις ἀχνυμένοιο κατήγαγε χεῖρα προσώπου.
<nonn. d. 33.105> ἀγλαΐη δέ οἱ ἄγχι παρίστατο: τερψινόου δὲ
<nonn. d. 33.106> δέξατο χερσὶν ἄνακτος ἀέθλια: νεῦσε δὲ κούρῳ
<nonn. d. 33.107> νόσφι μολεῖν, καὶ ̓́Ερωτος ἐς οὔατα μάρτυρι σιγῇ
<nonn. d. 33.108> ψευδομένης ἀγόρευε δολόφρονα μῦθον ἀνάσσης:
<nonn. d. 33.109> “πανδαμάτωρ ἀδάμαστε, βιοσσόε σύγχρονε κόσμου,
<nonn. d. 33.110> σπεῦσον, ἐπεὶ Κυθέρεια βιάζεται, οὐδέ τις αὐτῇ
<nonn. d. 33.111> ἀμφιπόλων παρέμιμνε, Χάρις φύγεν, ᾤχετο Πειθώ,
<nonn. d. 33.112> καὶ Πόθος ἀστήρικτος ἐχάζετο: σοὶ δέ με μούνην
<nonn. d. 33.113> πέμψεν ἀνικήτοιο τεῆς χατέουσα φαρέτρης.”
<nonn. d. 33.114> ὣς φαμένην ἐρέεινεν ̓́Ερως, ἴνα πάντα δαείη:
<nonn. d. 33.115> ὅττι νέοι ξύμπαντες, ἀτέρμονος ὁππότε μύθου
<nonn. d. 33.116> ἀρχὴν εἰσαΐουσι, τέλος σπεύδουσιν ἀκοῦσαι:
<nonn. d. 33.117> καὶ στομάτων ἀχάλινον ἀπερροίβδησεν ἰωήν:
<nonn. d. 33.118> “τίς Παφίην ἀκάχησεν ἐμήν; ἵνα χεῖρα κορύσσω
<nonn. d. 33.119> μαρνάμενος πάντεσσι: βιαζομένης δὲ τεκούσης
<nonn. d. 33.120> νευρὴν πανδαμάτειραν ἐπὶ Κρονίωνα τανύσσω,
<nonn. d. 33.121> καὶ πάλιν οἰστρηθέντα γαμοκλόπον ὄρνιν ̓Ερώτων
<nonn. d. 33.122> αἰετόν, ἤ τινα ταῦρον ἁλὸς πλωτῆρα τελέσσω:
<nonn. d. 33.123> εἰ δέ ἑ Παλλὰς ὄρινε καὶ ἤκαχεν ἀμφιγυήεις
<nonn. d. 33.124> Κεκροπίου λύχνοιο φεραυγέα δαλόν ἀνάψας,
<nonn. d. 33.125> μάρναμαι ἀμφοτέροισι, καὶ ̔Ηφαίστῳ καὶ ̓Αθήνῃ:
<nonn. d. 33.126> εἰ δέ μιν ἰοχέαιρα λαγωβόλος εἰς χόλον ἕλκει,
<nonn. d. 33.127> ἔμπυρον ̓Ωρίωνος ̓Ολύμπιον ἆορ ἐρύσσας
<nonn. d. 33.128> ̓́Αρτεμιν οἰστρήσαιμι, καὶ αἰθέρος ἐκτὸς ἐλάσσω
<nonn. d. 33.129> κουφίζων πτερύγεσσιν ὁμόστολον υἱέα Μαίης,
<nonn. d. 33.130> οὐτιδανὴν καλέοντα μάτην ἐπαρηγόνα Πειθώ:
<nonn. d. 33.131> καλλείψας δὲ βέλεμνα καὶ ἔμπυρον ἄμμα φαρέτρης
<nonn. d. 33.132> δαφναίοις πετάλοισι θελήμονα Φοῖβον ἱμάσσω,
<nonn. d. 33.133> δέσμιον αὐδήεντι περισφίγξας ὑακίνθῳ:
<nonn. d. 33.134> οὐ μὲν ̓Ενυαλίου τρομέω σθένος, οὐδὲ μογήσω
<nonn. d. 33.135> ̓́Αρεα μαστίζων πεπεδημένον ἡδέι κεστῷ:
<nonn. d. 33.136> καὶ διδύμους φωστῆρας ὑποδρήσσοντας ἐρύσσω
<nonn. d. 33.137> εἰς Πάφον οὐρανόθεν, καὶ ὀπάονα μητρὶ κομίσσω
<nonn. d. 33.138> σὺν Κλυμένῃ Φαέθοντα, σὺν ̓Ενδυμίωνι Σελήνην,
<nonn. d. 33.139> πάντες ἴνα γνώωσιν, ὅτι ξύμπαντα δαμάζω.”
<nonn. d. 33.140> εἶπε, καἰ ἰθυκέλευθον ἐν ἠέρι ταρσὸν ἑλίσσων
<nonn. d. 33.141> ἔφθασεν ̓Αγλαΐην πτερύγων διδυμάονι ῥοίζῳ,
<nonn. d. 33.142> ἄχρι δόμων ἐπέβαινεν ἐπειγομένης ̓Αφροδίτης.
<nonn. d. 33.143> καὶ μέσον ἀγκὰς ἑλοῦσα γαληνιόωντι προσώπῳ
<nonn. d. 33.144> πεπταμένῳ πήχυνε γεγηθότι κοῦρον ἀγοστῷ,
<nonn. d. 33.145> γούνασι κουφίζουσα φίλον βάρος: ἑζομένου δὲ
<nonn. d. 33.146> καὶ στόμα παιδὸς ἔκυσσε καὶ ὄμματα: θελξινόου δὲ
<nonn. d. 33.147> ἁπτομένη τόξοιο καὶ ἀμφαφόωσα φαρέτρην,
<nonn. d. 33.148> οἶα χόλου πνείουσα, δολόφρονα ῥήξατο φωνήν:
<nonn. d. 33.149> “τέκνον ἐμόν, Φαέθοντος ἐλήσαο καὶ Κυθερείης:
<nonn. d. 33.150> οὐκέτι Πασιφάη μυκώμενα λέκτρα διώκει:
<nonn. d. 33.151> ἠέλιος γελάᾳ με, καὶ ̓Αστρίδος αἷμα κορύσσει
<nonn. d. 33.152> παιδὸς ἑῆς υἱῆα μαχήμονα Δηριαδῆα,
<nonn. d. 33.153> Βασσαρίδων ὀλετῆρα γυναιμανέος Διονύσου,
<nonn. d. 33.154> καὶ Σατύρων Βρομίοιο ποθοβλήτων ἐλατῆρα.
<nonn. d. 33.155> τοῦτό με μᾶλλον ὄρινεν, ὅτι βροτοειδέι μορφῇ
<nonn. d. 33.156> ̓́Αρης ἐγρεκύδοιμος ἔχων συνάεθλον ̓Ενυώ,
<nonn. d. 33.157> ἀρχαίης φιλότητος ἀφειδήσας ̓Αφροδίτης,
<nonn. d. 33.158> νεύμασιν ̔Ηραίοισιν ἐθωρήχθη Διονύσῳ,
<nonn. d. 33.159> ̓Ινδῴῳ βασιλῆι συνέμπορος. ἀλλ' ἐνὶ χάρμῃ
<nonn. d. 33.160> ̓́Αρης Δηριάδαο, σὺ δὲ προμάχιζε Λυαίου:
<nonn. d. 33.161> ἔγχος ἔχει, σὺ δὲ τόξον ὑπέρτερον, ᾧ γόνυ κάμπτει
<nonn. d. 33.162> Ζεὺς ὕπατος καὶ θοῦρος ̓́Αρης καὶ θέσμιος ̔Ερμῆς:
<nonn. d. 33.163> δειμαίνει σέο τόξα καὶ ὁ κλυτότοξος ̓Απόλλων.
<nonn. d. 33.164> εἰ δὲ τεῇ, φίλε κοῦρε, χαρίζεαι ἀφρογενείῃ,
<nonn. d. 33.165> Βασσαρίδων προμάχιζε καὶ ἡμετέρου Διονύσου.
<nonn. d. 33.166> ἀλλὰ μολὼν ἀκίχητος ̔Εώιον εἰς κλίμα γαίης
<nonn. d. 33.167> ̓Ινδῴην παρὰ πέζαν, ὅπῃ θεράπαινα Λυαίου
<nonn. d. 33.168> ἔστί τις ἐν Βάκχῃσιν, ὑπέρτερος ἥλικος ἤβης,
<nonn. d. 33.169> οὔνομα Χαλκομέδη φιλοπάρθενος—εἰ δέ κεν ἄμφω
<nonn. d. 33.170> Χαλκομέδην καὶ Κύπριν ἔσω Λιβάνοιο νοήσῃς,
<nonn. d. 33.171> οὐ δύνασαι, φίλε κοῦρε, διακρίνειν ̓Αφροδίτην—.
<nonn. d. 33.172> καῖθι μολὼν χραίσμησον ἐρημονόμῳ Διονύσῳ,
<nonn. d. 33.173> Μορρέα τοξεύσας ἐπὶ κάλλεϊ Χαλκομεδείης:
<nonn. d. 33.174> σεῖο δὲ τοξοσύνης γέρας ἄξιον ἐγγυαλίξω
<nonn. d. 33.175> Λήμνιον εὐποίητον ἐγὼ στέφος, εἴκελον αἴγλαις
<nonn. d. 33.176> ἠελίου φλογεροῖο: σὺ δὲ γλυκὺν ἰὸν ἰάλλων
<nonn. d. 33.177> δὸς χάριν ἀμφοτέροις, καὶ Κύπριδι καὶ Διονύσῳ:
<nonn. d. 33.178> σὸν καὶ ἐμὸν κύδαινε γαμοστόλον ὄρνιν ̓Ερώτων,
<nonn. d. 33.179> εὐφροσύνης κήρυκα βιοζυγέων ὑμεναίων.”
<nonn. d. 33.180> εἶπε θεά: καὶ μάργος ̓́Ερως ἀνεπάλλετο κόλπου
<nonn. d. 33.181> μητρὸς ἑῆς, καὶ τόξον ἐκούφισεν, ἀμφὶ δὲ βαιῷ
<nonn. d. 33.182> ὤμῳ πανδαμάτειρον ἐπῃώρησε φαρέτρην:
<nonn. d. 33.183> καὶ πτερόεις πεπότητο δι' αἰθέρος: ἀμφὶ δὲ Κέρνῃ
<nonn. d. 33.184> κυκλώσας πτερὰ κοῦφα βολαῖς ἀντώπιος ̓Ηοῦς
<nonn. d. 33.185> ἵπτατο μειδιόων, ὅτι τηλίκον ἡνιοχῆα
<nonn. d. 33.186> δίφρων οὐρανίων ὀλίγοις ἔφλεξε βελέμνοις,
<nonn. d. 33.187> καὶ σέλας ̓Ηελίοιο σέλας νίκησεν ̓Ερώτων.
<nonn. d. 33.188> καὶ ταχὺς ̓Ινδῴοιο μολὼν κατὰ μέσσον ὁμίλου
<nonn. d. 33.189> τόξον ἑὸν στήριζεν ἐπ' αὐχένι Χαλκομεδείης:
<nonn. d. 33.190> καὶ βέλος ἰθύνων ῥοδέης περὶ κύκλα παρειῆς
<nonn. d. 33.191> Μορρέος εἰς φρένα πέμψεν, ἐρετμώσας δὲ πορείην
<nonn. d. 33.192> νηχομένων πτερύγων ἑτερόζυγι σύνδρομος ὁλκῷ
<nonn. d. 33.193> πατρῴους ἀνέβαινεν ἐς ἀστερόεντας ὀχῆας,
<nonn. d. 33.194> καλλείψας πυρόεντι πεπαρμένον ̓Ινδὸν ὀιστῷ.
<nonn. d. 33.195> αἰεὶ δ' ἔνθα καὶ ἔνθα πόθου δεδονημένος ἰῷ,
<nonn. d. 33.196> παρθένος ἧχι βέβηκε, δυσίμερος ἤιε Μορρεύς,
<nonn. d. 33.197> μείλιχον ἆορ ἔχων, πεφιδημένον ἔγχος ἀείρων,
<nonn. d. 33.198> καὶ θρασὺν ̔Ιμερόεντι νόον μαστίζετο κεστῷ:
<nonn. d. 33.199> ἀμφὶ δέ μιν περίκυκλον ἐρωμανὲς ὄμμα τιταίνων
<nonn. d. 33.200> νεύμασι Κυπριδίοισιν ἀθελγέας εἷλκεν ὀπωπάς.
<nonn. d. 33.201> ἡ δὲ δολοφρονέουσα παρήπαφεν ὄρχαμον ̓Ινδῶν,
<nonn. d. 33.202> οἷά περ ἱμείρουσα, πόθου δ' ἀπεμάξατο κούρη
<nonn. d. 33.203> ψευδαλέον μίμημα: καὶ αἰθέρος ἥπτετο Μορρεύς,
<nonn. d. 33.204> ἐλπίδι μαψιδίῃ πεφορημένος: ἐν κραδίῃ γὰρ
<nonn. d. 33.205> παρθενικὴν ἐδόκησεν ἔχειν βέλος ἶσον ̓Ερώτων,
<nonn. d. 33.206> κοῦφος ἀνήρ, ὅτι παῖδα σαόφρονα δίζετο θέλγειν
<nonn. d. 33.207> κυανέοις μελέεσσι, καὶ οὐκ ἐμνήσατο μορφῆς.
<nonn. d. 33.208> καί οἱ ἐπεγγελόωσα δόλῳ φιλοπαίγμονι κούρη
<nonn. d. 33.209> ἀγχιφανὴς ἐρέθιζε δυσίμερον, ἀντιβίῳ δὲ
<nonn. d. 33.210> εἶπεν ἀνυμφεύτοιο ποδήνεμα γούνατα νύμφης,
<nonn. d. 33.211> πῶς ποτε Φοῖβον ἔφευγε, Βορηίδι σύνδρομος αὔρῃ,
<nonn. d. 33.212> πῶς διερὸν παρὰ χεῦμα τιταινομένου ποταμοῖο
<nonn. d. 33.213> παρθένιον πόδα πῆξε παρ' εὐρυρέεθρον ̓Ορόντην,
<nonn. d. 33.214> ὁππότε γαῖα χανοῦσα παρ' εὐύδρου στόμα λίμνης
<nonn. d. 33.215> παῖδα διωκομένην οἰκτίρμονι δέξατο κόλπῳ.
<nonn. d. 33.216> τοῖον ἔπος φαμένης ἀνεπάλλετο χάρματι Μορρεύς,
<nonn. d. 33.217> ἓν δέ ἑ μοῦνον ὄρινε, διωκομένην ὅτι Δάφνην
<nonn. d. 33.218> καὶ θεὸς οὐκ ἐκίχησε καὶ οὐκ ἐμίηνεν ̓Απόλλων:
<nonn. d. 33.219> καὶ βραδὺν ἔννεπε Φοῖβον: ἀεὶ δ' ὑπεμέμφετο γαίῃ,
<nonn. d. 33.220> παρθένον ὅττι κάλυψεν ἀπειρήτην ὑμεναίων:
<nonn. d. 33.221> δείδιε γὰρ τρομέων γλυκερῷ πυρί, μή τι καὶ αὐτὴ
<nonn. d. 33.222> εἴη Χαλκομέδη φιλοπάρθενος, οἷά τε Δάφνη,
<nonn. d. 33.223> μή μιν ἰδὼν φεύγουσαν ἐτώσιον εἰς δρόμον ἔλθῃ,
<nonn. d. 33.224> μοχθίζων ἀτέλεστον ἐς ἵμερον, ὥς περ ̓Απόλλων.
<nonn. d. 33.225> ἀλλ' ὅτε νὺξ ἀνέτελλε, κατευνήτειρα κυδοιμοῦ,
<nonn. d. 33.226> Χακξινέδγ μὲν ἵκανεν ἐρημάδος εἰς ῥάχιν ὕλης,
<nonn. d. 33.227> ἴχνια μαστεύουσα νοοπλανέος Διονύσου:
<nonn. d. 33.228> οὐ τότε ῥόπτρα φέρουσα καὶ Εὔια κύμβαλα ̔Ρείης
<nonn. d. 33.229> ὄργια μυστιπόλευεν ἀκοιμήτοιο Λυαίου,
<nonn. d. 33.230> ἀλλὰ κατηφιόωσα καὶ οὐ ψαύουσα χορείης
<nonn. d. 33.231> εἶχεν ἀσιγήτοισιν ἀήθεα χείλεσι σιγήν,
<nonn. d. 33.232> νοῦσον ἀλεξητῆρος ἐπισταμένη Διονύσου.
<nonn. d. 33.233> ̓Οκναλέοις δὲ πόδεσσι μόγις βραδὺς ἤιε Μορρεύς,
<nonn. d. 33.234> ἐντροπαλιζομένῳ δεδοκημένος ὄμματι νύμφην,
<nonn. d. 33.235> μεμφόμενος Φαέθοντα ταχύδρομον: ἑσπόμενον δὲ
<nonn. d. 33.236> Χαλκομέδῃ νόον εἶχεν ὁμόστολον: ἀσχαλόων δὲ
<nonn. d. 33.237> Κυπριδίοις ὀάροισιν ἀνήρυγε θῆλυν ἰωήν,
<nonn. d. 33.238> αἰθύσσων νυχίων ὑποκάρδιον ἰὸν ̓Ερώτων:
<nonn. d. 33.239> “ἔρρε, βέλος καὶ τόξον ̓Αρήιον: ἱμερόεν γὰρ
<nonn. d. 33.240> φέρτερον ἄλλο βέλος με βιάζεται: ἔρρε, φαρέτρη:
<nonn. d. 33.241> κεστὸς ἱμὰς νίκησεν ἐμῆς τελαμῶνα βοείης.
<nonn. d. 33.242> οὐκέτι Βασσαρίδεσσι μαχήμονα χεῖρα κορύσσω:
<nonn. d. 33.243> ἀλλὰ θεὸν πατρῷον, ὕδωρ καὶ γαῖαν ἐάσας
<nonn. d. 33.244> βωμὸν ἀναστήσω καὶ Κύπριδι καὶ Διονύσῳ,
<nonn. d. 33.245> ῥίψας χάλκεον ἔγχος ̓Ενυαλίου καὶ ̓Αθήνης.
<nonn. d. 33.246> οὐκέτι πυρσὸν ἔχων θωρήσσομαι: ἀδρανέος γὰρ
<nonn. d. 33.247> δαλὸν ̓Ενυαλίοιο κατέσβεσε πυρσὸς ̓Ερώτων:
<nonn. d. 33.248> ἄλλῳ θερμοτέρῳ πυρὶ βάλλομαι. αἴθε καὶ αὐτός,
<nonn. d. 33.249> αἴθε γυναιμανέων Σάτυρος πέλον, ὄφρα χορεύσω
<nonn. d. 33.250> μεσσόθι Βασσαρίδων, παλάμῃ δ' ἵνα πῆχυν ἐρείσας
<nonn. d. 33.251> σφίγξω δεσμὸν ἔρωτος ἐπ' αὐχένι Χαλκομεδείης.
<nonn. d. 33.252> εἰς Φρυγίην Διόνυσος ὀπάονα Δηριαδῆος
<nonn. d. 33.253> δουλοσύνης ἐρύσειεν ὑπὸ ζυγόν, ἀντὶ δὲ πάτρης
<nonn. d. 33.254> Μαιονίη πολύολβος ἑὸν ναέτην με δεχέσθω:
<nonn. d. 33.255> Τμῶλον ἔχειν ἐθέλω μετὰ Καύκασον: ἀρχέγονον δὲ
<nonn. d. 33.256> ̓Ινδὸν ἀπορρίψας ἐμὸν οὔνομα Λυδὸς ἀκούσω,
<nonn. d. 33.257> αὐχένα δοῦλον ̓́Ερωτος ὑοκλίνων Διονύσῳ:
<nonn. d. 33.258> Πακτωλὸς φερέτω με: τί μοι πατρῷος ̔Υδάσπης;
<nonn. d. 33.259> Χαλκομέδης δ' ἐχέτω με δόμος γλυκύς: ἐν πολέμοις γὰρ
<nonn. d. 33.260> Κύπρις ὁμοῦ καὶ Βάκχος ὑπ' ἀμφοτέροισι βελέμνοις
<nonn. d. 33.261> γαμβροῖς Δηριαδῆος ἐπέχραον, ὄφρά τις εἴπῃ:
<nonn. d. 33.262> “Μορρέα κεστὸς ἔπεφνε, καὶ ἔκτανε θύρσος ̓Ορόντην.””
<nonn. d. 33.263> τοῖα μὲν ὴύτησε: πολυφλοίσβῳ δὲ μερίμηῃ
<nonn. d. 33.264> τήκετο Χαλκομέδης μεμνημένος: ἐν γὰρ ὀμίλῃ
<nonn. d. 33.265> θερμότεροι γεγάασιν ἀεὶ σπινθῆρες ̓Ερώτων.
<nonn. d. 33.266> ἤδη γὰρ σκιόεντι θορὼν αὐτόχθονι παλμῷ
<nonn. d. 33.267> ἄψοφος ἀννεφέλοιο μελαίνετο κῶνος ὀμίχλης,
<nonn. d. 33.268> καὶ τρομερῇ ξύμπαντα μιῇ ξύνωσε σιωπῇ:
<nonn. d. 33.269> οὐδέ τις ἴχνος ἔπειγε δι' ἄστεος ̓Ινδὸς ὁδίτης,
<nonn. d. 33.270> οὐδὲ γυνὴ χερνῆτις ἐθήμονος ἥπτετο τέχνης,
<nonn. d. 33.271> οὐδέ οἱ ἐν παλάμῃσι φιληλακάτῳ παρὰ λύχνῳ
<nonn. d. 33.272> κύκλον ἐς αὐτοέλικτον ἰὼν ἄτρακτος ἀλήτης
<nonn. d. 33.273> ἄστατος ὀρχηστῆρι τιταίνετο νήματος ὁλκῷ,
<nonn. d. 33.274> ἀλλὰ καρηβαρέουσα φιλαγρύπνῳ παρὰ λύχνῳ
<nonn. d. 33.275> εὗδε γυνὴ ταλαεργός: ὄφις δέ τις ἥσυχος ἕρπων
<nonn. d. 33.276> κεῖτο πεσών, κεφαλῇ δ' ἐρύων παλινάγρετον οὐρὴν
<nonn. d. 33.277> γαστέρος ὑπναλέης ἀνεσείρασεν ὁλκὸν ἀκάνθης:
<nonn. d. 33.278> καί τις ἀερσιπόδης ἐλέφας παρὰ γείτονι τοίχῳ
<nonn. d. 33.279> ὄρθιον ὕπνον ἴαυεν, ὑπὸ δρυὶ νῶτον ἐρείσας.
<nonn. d. 33.280> καὶ τότε μοῦνος ἄυπνος ἀπόσσυτος ἄψοφος ἕρπων
<nonn. d. 33.281> ποσσὶ παλιννόστοισιν ἕλιξ ἐστρεύγετο Μορρεύς,
<nonn. d. 33.282> μούνην Χειροβίην θαλάμοις εὕδουσαν ἐάσας:
<nonn. d. 33.283> καί τινος ἀρχαίοιο σοφοῦ πάρα μῦθον ἀκούσας
<nonn. d. 33.284> ἀνδράσι πὰρ Κιλίκεσσιν ἔχων μόθον ἐγγύθι Ταύρου
<nonn. d. 33.285> ἔνθεον ἀστραίων δεδαημένος οἶστρον ̓Ερώτων,
<nonn. d. 33.286> ἠέρι πεπταμένην μετανεύμενος αἴθριον αὐλὴν
<nonn. d. 33.287> νυμφίον Εὐρώπης ἐπεδέρκετο, Ταῦρον ̓Ολύμπου:
<nonn. d. 33.288> ἀξονίῳ δὲ τένοντι πολυπλανὲς ὄμμα τιταίνων
<nonn. d. 33.289> Καλλιστὼ σκοπίαζε καὶ ἄστατον ὁλκὸν ̔Αμαξης,
<nonn. d. 33.290> γινώσκων, ὅτι θῆλυς ἐδέξατο θῆλυν ἀκοίην
<nonn. d. 33.291> μιμηλῆς μεθέπηοντα νόθον δέμας ἰοχεαίρης
<nonn. d. 33.292> ἀγνώστοις μελέεσοιν: ὑπερτέλλοντα δὲ Ταύρου
<nonn. d. 33.293> Μυρτίλον ἐσκοπίαζε, πυρίπνοον ̔Ηνιοχῆα,
<nonn. d. 33.294> ὅττι γάμῳ χραίσμησε, καὶ εἰς δρόμον ̔Ιπποδαμείης
<nonn. d. 33.295> ἀντίτυπον ποίησε τύπον τροχοεσδέι κηρῷ,
<nonn. d. 33.296> ἄχρι Πέλοψ γάμον εὗρε: καὶ ἀγχόθι Κασσιεπείης
<nonn. d. 33.297> αἰετὸν Αἰγίνης τανυσίπτερον εἶδεν ἀκοίτην,
<nonn. d. 33.298> καὶ δόλον ἤθελε τοῖον ἐπίκλοπον, ὄφρα καὶ αὐτὸς
<nonn. d. 33.299> Χαλκομέδης λύσειεν ἀνυμφεύτοιο κορείην,
<nonn. d. 33.300> καί τινα μῦθον ἔειπεν ἔχων ἄγρυπνον ὀπωπήν:
<nonn. d. 33.301> “ἔκλυον, ὡς Σατύρῳ πανομοίιος ὑψιμέδων Ζεὺς
<nonn. d. 33.302> ̓Αντιόπην δολόεντι τύπῳ νυμφεύσατο κούρην
<nonn. d. 33.303> μιμηλῇ φιλότητι φιλοσκάρθμων ὑμεναίων:
<nonn. d. 33.304> τοῖον ἔχειν ἐθέλω καὶ ἐγὼ δέμας, ὄφρα χορεύσω
<nonn. d. 33.305> εἰς στρατὸν εὐκεράων Σατύρων ἄγνωστος ἱκάνων,
<nonn. d. 33.306> Χαλκομέδης ἵνα λέκτρα φιλακρήτοιο τελέσσω.
<nonn. d. 33.307> οἶδα, πόθεν, Κυθέρεια, χολώεαι υἱάσιν ̓Ινδῶν:
<nonn. d. 33.308> γείτονας ̓Ηελίοιο τεοὶ κλονέουσιν ὀιστοί:
<nonn. d. 33.309> οὔ πω μνῆστιν ὄλεσσας ἐλεγχομένων σέο δεσμῶν.
<nonn. d. 33.310> οὐ Φαέθων με φύτευσε: τί με κλονέεις, ̓Αφροδίτη;
<nonn. d. 33.311> οὐ τέκε Πασιφάη με βοοσκόπος, οὐκ ̓Αριάδνης
<nonn. d. 33.312> γνωτὸς ἐγώ. φθέγξασθε, λίθοι, πετρώδεα φωνήν.
<nonn. d. 33.313> Χαλκομέδην ποθέω, καὶ ἀναίνεται.ἔρρε, φαρέτρη,
<nonn. d. 33.314> ἔρρετε, φοίνια τόξα καὶ ἠνεμόεντες ὀιστοί:
<nonn. d. 33.315> ̓́Αρης οὔ με σάωσε κορυσσομένης ̓Αφροδίτης:
<nonn. d. 33.316> βαιὸς ̓́Ερως με δάμασσε, τὸν οὐ κτάνε Βάκχος ἀγήνωρ.”
<nonn. d. 33.317> τοῖα μάτην κατὰ νύκτα δυσίμερος ἔννεπε Μορρεύς.
<nonn. d. 33.318> οὐδὲ νοοπλανέος πτερὸν εὔνασεν ἡδέος ̔́Υπνου
<nonn. d. 33.319> Χαλκομέδην φυγόδεμνον, ἐπεὶ πόθον εἶχεν ὀλέθρου,
<nonn. d. 33.320> Μορρέα δειμαίνουσα μεμηνότα, μή μιν ἐρύσσας
<nonn. d. 33.321> θερμὸς ἀνὴρ ζεύξειεν ἀναγκαίοις ὑμεναίοις
<nonn. d. 33.322> Βάκχου μὴ παρεόντος: ̓Ερυθραίῃ δὲ θαλάσσῃ
<nonn. d. 33.323> ἔννυχον ἴχονς ἔκαμψε καὶ ἴαχε κύματι κωφῷ:
<nonn. d. 33.324> “Μηλίς, ἐπολβίζω σε: σὺ γάρ ποτε, νῆις ̓Ερώρων,
<nonn. d. 33.325> αὐτομάτῃ στροφάλιγγι δέμας ῥίψασα θαλάσσῃ
<nonn. d. 33.326> λέκτρα γυναιμανέοντος ἀλεύαο Δαμναμενῆος:
<nonn. d. 33.327> σὸν μόρον ὀλβίζω φιλοπάρθενον: οἰστρομανῆ γὰρ
<nonn. d. 33.328> νυμφίον εἰς σὲ κόρυσσεν ἁλὸς θυγάτηρ ̓Αφροδίτη,
<nonn. d. 33.329> καί σε θάλασσα φύλαξε, καὶ εἰ Παφίης πέλε μήτηρ,
<nonn. d. 33.330> καὶ θάνες ἐν ῥοθίοις ἔτι παρθένος. ἀλλὰ καὶ αὐτὴν
<nonn. d. 33.331> Χαλκομέδην ἐθέλουσαν ὕδωρ κρύψειε θαλάσσης
<nonn. d. 33.332> Μορρέος ἱμείροντος ἀπειρήτην ὑμεναίων,
<nonn. d. 33.333> ὄφρα νέη Βριτόμαρτις ἐγὼ φυγόδεμνος ἀκούσω,
<nonn. d. 33.334> ἥν ποτε πόντος ἔδεκτο καὶ ἔμπαλιν ὤπασε γαίῃ,
<nonn. d. 33.335> Κυπριδίων Μίνωος ἀφειδήσασαν ̓Ερώτων.
<nonn. d. 33.336> ὁ??̓ με διεπτοίησεν ἐρωμανέων ἐνοσίχθων,
<nonn. d. 33.337> οἷά περ ̓Αστερίην φιλοπάρθενον, ἣν ἐνὶ πόντῳ
<nonn. d. 33.338> πλαζομένην ἐδίωκε παλίνδρομον, εἰσόκεν αὐτὴν
<nonn. d. 33.339> ἄστατον ἱππεύουσαν ἀμοιβάδι σύνδρομον αὔρῃ
<nonn. d. 33.340> κύμασιν ἀστυφέλικτον ἐνερρίζωσεν ̓Απόλλων.
<nonn. d. 33.341> δέξό με, δέξο, θάλασσα, φιλοξείνῳ σίο κόλπῳ:
<nonn. d. 33.342> δέχνυσο Χαλκομέδην μετὰ Μηλίδα: δέξο καὶ αὐτὴν
<nonn. d. 33.343> ὁπλοτέρην Βριτόμαρτιν ἀναινομένην ὑμεναίους,
<nonn. d. 33.344> ὄφρα φύγω Μορρῆα καὶ ὑμετέρην ̓Αφροδίτην:
<nonn. d. 33.345> Χαλκομέδην ἐλέαιρε, βοηθόε παρθενικάων.”
<nonn. d. 33.346> ὣς φαμένη δεδόνητο νόον παρὰ γείτονι πόντῳ:
<nonn. d. 33.347> καί νύ κεν αὐτοκύλιστος ἐδύσατο κῦμα θαλάσσης,
<nonn. d. 33.348> ἀλλὰ Θέτις χραίσμησε χαριζομένη Διονύσῳ,
<nonn. d. 33.349> καὶ δέμας ἀλλάξασα παρίστατο Χαλκομεδείῃ,
<nonn. d. 33.350> Βάκχης δ' εἶδος ἔχουσα παρήγορον ἴαχε φωνήν:
<nonn. d. 33.351> “τέτλαθι, Χαλκομέδη, μὴ δείδιθι Μορρέος εὐνήν:
<nonn. d. 33.352> αἴσιον ὄρνιν ἔχεις με τεῆς ἀλύτοιο κορείης,
<nonn. d. 33.353> μαρτυρίην μεθέπουσαν ἀνυμφεύτων σἐο λέκτρων.
<nonn. d. 33.354> εἰμὶ Θέτις φυγόδεμνος ὁμοίιος, εἰμὶ καὶ αὐτή,
<nonn. d. 33.355> οἷά τε Χαλκομέδη, φιλοπάρθενος: οὐρανόθεν δὲ
<nonn. d. 33.356> Ζεύς με πατὴρ ἐδίωκε καὶ ἤθελεν εἰς γάμον ἕλκειν,
<nonn. d. 33.357> εἰ μή μιν ποθέοντα γέρων ἀνέκοπτε Προμηθεὺς
<nonn. d. 33.358> θεσπίζων Κρονίωνος ἀρείονα παῖδα φυτεῦσαι,
<nonn. d. 33.359> μὴ Θέτιδός ποτε κοῦρος ἐπιβρίσειε τοκῆι
<nonn. d. 33.360> καὶ Κρονίδην ἐλάσειεν, ἅτε Κρόνον ὑψιμέδων Ζεύς.
<nonn. d. 33.361> γίνεό μοι δολόεσσα φερέσβιος: αὐτοφόνος γὰρ
<nonn. d. 33.362> αἴ κε θάνῃς ἀδίδακτος ἀνυμφεύτων ὑμεναίων,
<nonn. d. 33.363> Βασσαρίδων στίχα πᾶσαν ἀνάρσιος ̓Ινδὸς ὀλέσσει:
<nonn. d. 33.364> ἀλλά μιν ἠπερόπευε, καὶ ἐκ θανάτοιο σαώσεις
<nonn. d. 33.365> σὴν στρατιὴν φύξηλιν ἱμασσομένου Διονύσου,
<nonn. d. 33.366> ψευδομένη Παφίης κενεὸν πόθον: εἰ δέ σε Μορρεὺς
<nonn. d. 33.367> εἰς εὐνὴν ἐρύσειεν ἀναινομένην ὑμεναίους,
<nonn. d. 33.368> οὐ χατέεις ἐπὶ Κύπριν ἀρηγόνος: ὑμετέρης γὰρ
<nonn. d. 33.369> φρουρὸν ἔχεις ἀπέλεθρον ὄφιν χραισμήτορα μίτρης:
<nonn. d. 33.370> ὑμέτερον δὲ Δράκοντα λαβὼν μετὰ φύλοπιν ̓Ινδῶν
<nonn. d. 33.371> στηρίξει Διόνυσος ἐν ἀστεροφεγγέι κύκλῳ,
<nonn. d. 33.372> ἄγγελον οὐ λήγοντα τεῆς ἀλύτοιο κορείης,
<nonn. d. 33.373> ἐγγὺς ἑοῦ Στεφάνοιο φεραυγέος, εὖτε τελέσσῃ
<nonn. d. 33.374> ἀστερόεν μέγα σῆμα Κυδωναίης ̓Αριάδνης:
<nonn. d. 33.375> ̓Αρκτῴῳ δὲ Δράκοντι δράκων τεὸς ἰσοφαρίζων
<nonn. d. 33.376> ἀστράψει μερόπεσσι, συναστράπτων ̓Οφιούχῳ.
<nonn. d. 33.377> ὕστερον αἰνήσεις ἁλίην Θέτιν, εὖτε νοήσῃς
<nonn. d. 33.378> ἀστέρα σὸν πυρόεντα συναστράπτοντα Σελήνῃ.
<nonn. d. 33.379> ἔσσο δὲ θαρσήεσσα γάμου χάριν: οὐ γὰρ ἀκοίτης
<nonn. d. 33.380> ἔμπεδον ὑμετέρης ἀναλύσεται ἄμμα κορείης,
<nonn. d. 33.381> οὐ μὰ σὲ καὶ Διόνυσον ἐμῆς ψαύσαντα τραπέζης,
<nonn. d. 33.382> οὐ μὰ σὲ καὶ σέο θύρσα, καὶ εἰναλίην ̓Αφροδίτην.”
<nonn. d. 33.383> εἶπε παραιφαμένη: νεφέλῃ δ' ἐκαλύψατο κούρην,
<nonn. d. 33.384> μή μιν ἐσαθρήσωσι φυλάκτορες ἢ σκοπὸς ἀνήρ,
<nonn. d. 33.385> φώριον ἴχνος ἔχων δολίῳ ποδὶ νυκτὸς ὁδίτης,
<nonn. d. 33.386> ἠὲ γυναιμανέων θρασὺς αἰπόλος, ἑσπερίην δὲ
<nonn. d. 33.387> παρθενικὴν ἐρύσειε παρ' εἰνοδίους ὑμεναίους.
<nonn. d. 34.1> κούρη δ' οὐρεσίφοιτος ἑῷ ταχυδίνεϊ ταρσῷ
<nonn. d. 34.2> ἄψοφον ἴχνος ἔχουσα διέστιχεν εἰς ῥάχιν ὕλης:
<nonn. d. 34.3> οὐδὲ Θέτις δήθυνεν ἐπ' ᾐόνος, ἀλλὰ καὶ αὐτὴ
<nonn. d. 34.4> πατρῴην βρυόεσσαν ἐδύσατο Νηρέος αὐλήν.
<nonn. d. 34.5> ἤδη δ' ἀννεφέλοιο δι' ἠέρος ὄμμα τιταίνων
<nonn. d. 34.6> ἄντυγας ἀστραίας ὁρόων ἐκορέσσατο Μορρεύς:
<nonn. d. 34.7> καί τινα μῦθον ἔειπε μεληδόσι θυμὸν ἱμάσσων:
<nonn. d. 34.8> “πλάζεται ἀλλοπρόσαλλος ἐμὸς νόος: οὐ μία βουλή,
<nonn. d. 34.9> εἷς νόος οὐ μεθέπει με: πολυσπερέες δὲ μενοιναὶ
<nonn. d. 34.10> ἀμφ' ἐμὲ κυκλώσαντο, καὶ οὐ μίαν οἶδα τελέσσαι:
<nonn. d. 34.11> κτείνω Χαλκομέδειαν ἐπήρατον; ἀλλὰ τί ῥέξω,
<nonn. d. 34.12> μή με πόθῳ μετὰ πότμον ἀποκτείνειε καὶ αὐτή;
<nonn. d. 34.13> ἀλλὰ λίπω ζώουσαν ἀνούτατον, ἀμφαδίην δὲ
<nonn. d. 34.14> παρθένον εἰς ὑμέναιον ἐφέλκομαι; ἀλλ' ἐνὶ θυμῷ
<nonn. d. 34.15> Δηριάδην τρομέω καὶ Χειροβίην ἐλεαίρω.
<nonn. d. 34.16> οὐ μὲν ἐγὼ κτείνω ποτὲ παρθένον: ἢν δὲ δαμάσσω,
<nonn. d. 34.17> πῶς δύναμαι ζώειν, ὅτε παρθένον οὐκέτι λεύσσω;
<nonn. d. 34.18> κάμνω, Χαλκομέδης ὅτε λείπομαι εἰς μίαν ὥρην.”
<nonn. d. 34.19> τοῖα μάτην ἐνέπων πολυμήχανος ἤιε Μορρεύς,
<nonn. d. 34.20> παφλάζων ὀδύνῃσι ποθοβλήτοιο μερίμνης.
<nonn. d. 34.21> τὸν δὲ παλινδίνητον ἀλώμενον ὑψόθεν ὄχθης
<nonn. d. 34.22> μουνάδος ἀμνήστοιο λελοιπότα δέμνια νύμφης,
<nonn. d. 34.23> ἔδρακεν ἐγρήσσων θρασὺς ̔́Υσσακος: ὡς δολόεις δὲ
<nonn. d. 34.24> κρυπτὸν ἀτεκμάρτων ἐφράσσατο κέντρον ̓Ερώτων,
<nonn. d. 34.25> πιστότατος θεράπων: δολίῳ δέ μιν εἴρετο μύθῳ,
<nonn. d. 34.26> τοῖον ἔπος προχέων ἀπατήλιον ἀνθερεῶνος:
<nonn. d. 34.27> “τίπτε λιπὼν σέο λέκτρα καὶ ὑπναλέην σέο νύμφην
<nonn. d. 34.28> πλάζεαι ἔνθα καὶ ἔνθα κατὰ κνέφας, ἄτρομε Μορρεῦ;
<nonn. d. 34.29> μὴ τάχα Δηριάδης σε διεπτοίησεν ἀπειλῇ;
<nonn. d. 34.30> μή σοι Χειροβίη κοτέει ζηλήμονι θυμῷ
<nonn. d. 34.31> ἐλπομένη φιλέειν σε δορικτήτην τινὰ Βάκχην;
<nonn. d. 34.32> καὶ γὰρ ὅτ' εἰσορόωσιν ἐρωμανέοντας ἀκοίτας,
<nonn. d. 34.33> κρυπταδίην διὰ Κύπριν ἀεὶ φθονέουσι γυναῖκες.
<nonn. d. 34.34> μὴ τάχα πανδαμάτωρ θρασὺς ̔́Ιμερος εἰς σὲ κορύσσει
<nonn. d. 34.35> νυμφιδίους σπινθῆρας ἀκοιμήτοιο φαρέτρης;
<nonn. d. 34.36> μή τινα Βασσαρίδων ποθέεις μίαν; ὡς μὲν ἀκούω,
<nonn. d. 34.37> τρεῖς Χάριτες γεγάασι, χορίτιδες ̓Ορχομενοῖο,
<nonn. d. 34.38> ἀμφίπολοι Φοίβοιο, χοροπλεκέος δὲ Λυαίου
<nonn. d. 34.39> εἰσί τριηκοσίων Χαρίτων στίχες, ὧν μία μούνη
<nonn. d. 34.40> πασάων προφέρουσα φαείνεται, οἷα καὶ αὐτὴ
<nonn. d. 34.41> φαιδροτέραις ἀκτῖσι κατακρύπτει σέλας ἄστρων
<nonn. d. 34.42> μαρμαρυγὴν εὔκυκλον ἀκοντίζουσα Σελήνη.
<nonn. d. 34.43> καὶ διδύμοις βελέεσσι κορύσσεται εἰν ἑνὶ θεσμῷ,
<nonn. d. 34.44> κάλλεϊ τοξεύουσα καὶ αἰχμάζουσα σιδήρῳ:
<nonn. d. 34.45> ἔστι δὲ Πασιθέη κορυθαιόλος, ἥν τινα Βάκχαι
<nonn. d. 34.46> Χαλκομέδην καλέουσιν: ἐγὼ δέ μιν αὐτὸς ἐνίψω
<nonn. d. 34.47> ̓́Αρτεμιν ἀργυρόπεζαν ἠὲ χρύσασπιν ̓Αθήνην.”
<nonn. d. 34.48> ὥς φάμενος σίγησε: καὶ ὀφρύος ἄκρα καθέλκων
<nonn. d. 34.49> αἰδομένοις στομάτεσσι δυσίμερος ἔννεπε Μορρεύς:
<nonn. d. 34.50> “ἀτρεκέως Διόνυσος ἐδύσατο κῦμα θαλάσσης
<nonn. d. 34.51> δειμαίνων Λυκόοργον, ὑποβρυχίοιο δὲ κόλπου
<nonn. d. 34.52> Νηρεΐδας θώρηξε, καὶ ἐξ ἁλὸς ἦλθε κομίζων
<nonn. d. 34.53> εἰναλίην ἐς ̓́Αρηα κασιγνήτην ̓Αφροδίτην:
<nonn. d. 34.54> ἀντὶ δὲ νυμφιδίοιο καὶ εὐόδμοιο χιτῶνος
<nonn. d. 34.55> δῶκεν ἔχειν θώρηκα σιδήρεον, ἀντὶ κεστοῦ
<nonn. d. 34.56> χάλκεον ἔγχος ὄπασσε: καὶ οὔνομα τὸ πρὶν ἀμείψας
<nonn. d. 34.57> Χαλκομέδην ὀνόμηνε κορυσσομένην ̓Αφροδίτην:
<nonn. d. 34.58> ἔστι δὲ Βασσαρίδεσσι συνέμπορος: ἀμφοτέροις δὲ
<nonn. d. 34.59> μάρναμαι ἀγνώσσων, καὶ Κύπριδι καὶ Διονύσῳ.
<nonn. d. 34.60> καὶ τί μάτην δόρυ θοῦρον ἀείρομαι; εἶξον, ἀκωκή:
<nonn. d. 34.61> εἰ Παφίη νίκησεν ἀκοντιστῆρα κεραυνοῦ,
<nonn. d. 34.62> εἰ πολέμων σκηπτοῦχον ἑῷ σπινθῆρι δαμάζει,
<nonn. d. 34.63> εἰ φλογερὸν Φαέθοντα κατέφλεγε μείζονι πυρσῷ
<nonn. d. 34.64> καὶ κλονέει πυρόεντα,τί κεν ῥέξαιμι σιδήρῳ;
<nonn. d. 34.65> εἴπατέ μοί τινα μῆτιν ἀρηγόνα Κυπρογενείης:
<nonn. d. 34.66> οὐτήσω τὸν ̓́Ερωτα; πόθεν πτερόεντα κιχήσω;
<nonn. d. 34.67> ἔγχος ἀερτάζω; πυρὶ μάρναται, ἆορ ἐρύσσω;
<nonn. d. 34.68> τόξον ἔχει, τὸ δὲ τόξον ἐμῆς φρενὸς ἁπτόμενον πῦρ.
<nonn. d. 34.69> πολλάκις οὐτήθην κατὰ φύλοπιν: ἀλλὰ καμόντα
<nonn. d. 34.70> ἰητήρ με σάωσεν ἑῇ ζωαρκέι τέχνῃ,
<nonn. d. 34.71> ὠτειλῇ μελέων ὀδυνήφατον ἄνθος ἑλίξας.
<nonn. d. 34.72> ̔́Υσσακε, μὴ κρύψῃς, τίνα φάρμακα ποικίλα πάσσων
<nonn. d. 34.73> ἔνδον ἐμῆς κραδίης ἰήσομαι ἕλκος ̓Ερώτων.
<nonn. d. 34.74> εἰμὶ μὲν ἀντιβίοισιν ἀεὶ θρασύς: ἀλλ' ὅτε λεύσσω
<nonn. d. 34.75> Χαλκομέδην παρεοῦσαν, ἐμὴ θηλύνεται αἰχμή.
<nonn. d. 34.76> οὐ τρομέω Διόνυσον: ὑποπτήσσω δὲ γυναῖκα,
<nonn. d. 34.77> ὅττι σέλας πέμπουσα ποθοβλήτοιο προσώπου
<nonn. d. 34.78> μορφῇ ὀιστεύει με, καὶ οὐκέτι τόξα τιταίνω.
<nonn. d. 34.79> ὣς ἄρα Νηρεΐδων μίαν ἔδρακον: εἰ θέμις εἰπεῖν,
<nonn. d. 34.80> ἢ Θέτις ἢ Γαλάτεια συναιχμάζει Διονύσῳ.”
<nonn. d. 34.81> εἶπε, καὶ ἀκροτάτοισι μόγις βραδὺς ἴχνεσι βαίνων,
<nonn. d. 34.82> μὴ νυχίην εὕδουσαν ἑὴν παράκοιτιν ἐγείρῃ,
<nonn. d. 34.83> εἰς θάλαμον πάλιν ἦλθε: μελαγκόλποιο δὲ νύμφης
<nonn. d. 34.84> τηλόχεν ἔτραπεν ὄμμα, καὶ ἤθελεν, ὄφρα φανεῖσα
<nonn. d. 34.85> Χαλκομέδη λάμψειε καὶ ἠριγένεια φανείη.
<nonn. d. 34.86> ἀσχαλόων δ' ὑπ' ̓́Ερωτι κατηφέι κάππεσεν εὐνῇ:
<nonn. d. 34.87> καὶ θεράπων ἄγρυπνος ἔχων πόθον ἡδέος ὕπνου
<nonn. d. 34.88> ̔́Υσσακος αὖτις ἔδαρθεν ἑῆς ἐφύπερθε βοείης.
<nonn. d. 34.89> Μορρέα δ' ὑπνώοντα παρήπαφεν ὄψις ὀνείρου,
<nonn. d. 34.90> κλεψινόων ἐλέφαντος ἀναΐξασα πυλάων,
<nonn. d. 34.91> καί τινα μῦθον ἔειπεν ἐπήρατον ἠπεροπῆα:
<nonn. d. 34.92> “δέχνυσο Χαλκομέδην πειθήμονα, νυμφίε Μορρεῦ:
<nonn. d. 34.93> δέξο καὶ ἐν λεχέεσσι μετὰ πτολέμους σέο νύμφην:
<nonn. d. 34.94> ἠματίην ὁρόων με τεὴν ηὔφρηνας ὀπωπήν,
<nonn. d. 34.95> καὶ νυχίῃ παρίαυε φιλήνορι Χαλκομεδείῃ.
<nonn. d. 34.96> ἔστι καὶ ὑπναλέοιο γάμου χάρις, ἔστι καὶ αὐτῶν
<nonn. d. 34.97> ἱμερόεις γλυκὺς οἶστρος ὀνειρείων ὑμεναίων.
<nonn. d. 34.98> ἤθελον ἀγκὰς ἔχειν σε, καὶ ἐγγύθι φαίνεται ̓Ηώς.”
<nonn. d. 34.99> ὣς φαμένη πεπότητο: καὶ ἐξ ὕπνου θόρε Μορρεύς,
<nonn. d. 34.100> ἀρχομένης δ' ἐνόησεν ἀμερσιγάμου φάος ̓Ηοῦς:
<nonn. d. 34.101> Χαλκομέδην δ' ἐδόκησεν ἔχειν πόθον: αἶψα δὲ σιγῇ
<nonn. d. 34.102> ἔννεπε Κυπριδίην ἀπατήλιον ἐλπίδα βόσκων:
<nonn. d. 34.103> “τριπλόον, ἠριγένεια, φέρεις φάος, ὅττι κομίζεις
<nonn. d. 34.104> Χαλκομέδην, καὶ φέγγος ἄγεις καὶ νύκτα διώκεις.
<nonn. d. 34.105> Μορρέος ἀγρύπνοιο παρήγορε, καὶ σὺ φανείης,
<nonn. d. 34.106> Χαλκομέδη, ῥοδόεσσα ῥοδοστεφέος πλέον ̓Ηοῦς:
<nonn. d. 34.107> οὔ ποτε τοῖον ἄγουσι ῥόδον λειμωνίδες ̔͂Ωραι.
<nonn. d. 34.108> παρθενικὴ χαρίεσσα, τεαὶ μεθέπουσι παρειαὶ
<nonn. d. 34.109> εἰαρινὸν λειμῶνα, τὸν οὐ χρόνος οἶδε μαραίνειν:
<nonn. d. 34.110> ἄνθεα σοὶ θαλέουσιν, ὅτε φθινοπωρίδες ̔͂Ωραι:
<nonn. d. 34.111> σὰ κρίνα καὶ κατὰ χεῖμα φαείνεται: ἀμφιέπει δὲ
<nonn. d. 34.112> σὸν δέμας οὐ λήγουσαν ἐρευθομένην ἀνεμώνην,
<nonn. d. 34.113> ἣν Χάριτες κομέουσι καὶ οὐκ ὀλέκουσιν ἀῆται.
<nonn. d. 34.114> οὔνομα σὸν κόσμησας ἀριστεύουσα σιδήρῳ:
<nonn. d. 34.115> ἄρμενον ἠνορέῃ τεὸν οὔνομα: Χαλκομέδην δὲ
<nonn. d. 34.116> οὔ σε μάτην καλέουσι: σὲ γὰρ τέκε χάλκεος ̓́Αρης
<nonn. d. 34.117> Κύπριδος ὲν λεχέεσσιν ̓Ερωτοτόκοιο χορεύων.
<nonn. d. 34.118> Χαλκομέδην μὲν ἅπαντες, ἐγὼ δέ σε μοῦνος ἐνίψω
<nonn. d. 34.119> Χρυσομέδην, ὅτι κάλλος ἔχεις χρυσῆς ̓Αφροδίτης:
<nonn. d. 34.120> πείθομαι, ὡς Σπάρτηθεν ἔχεις γένος: ὡς δοκέω γάρ,
<nonn. d. 34.121> Χαλκομέδην ἐλόχευσε σιδηροχίτων ̓Αφροδίτη.”
<nonn. d. 34.122> τοῖον ἔπος κατέλεξε φιλαγρύπνων ἐπὶ λέκτρων.
<nonn. d. 34.123> ἀλλ' ὅτε φοινίσσοντι σέλας πέμπουσα προσώπῳ
<nonn. d. 34.124> ὑσμίνης προκέλευθος ἑκηβόλος ἄνθορεν ̓Ηώς,
<nonn. d. 34.125> ̓Ινδῴην ἐκόρυσσε γονὴν λαοσσόος ̓́Αρης:
<nonn. d. 34.126> καὶ τότε θωρηχθέντες ἐυτροχάλων ἀπὸ λέκτρων
<nonn. d. 34.127> ἅρματι Δηριάδαο συνήλυδες ἔρρεον ̓Ινδοί.
<nonn. d. 34.128> βάκχοι δ' οὐ παρεόντος ἀνικήτου Διονύσου
<nonn. d. 34.129> εἰς πεδίον προχέοντο κατηφέες: ἐν κραδίῃ δὲ
<nonn. d. 34.130> οὐκέτι θαρσήεντες ἐπεστρατόωντο κυδοιμῷ,
<nonn. d. 34.131> ἀλλὰ φόβῳ δονέοντο: καὶ οὐ ῥηξήνορι λύσσῃ
<nonn. d. 34.132> εἰσέτι χαλκοχίτωνες ἐβακχεύοντο γυναῖκες:
<nonn. d. 34.133> οὐδὲ βαρυφθόγγοιο μεμυκότος ἀνθερεῶνος
<nonn. d. 34.134> ἀφρὸν ἀνηκόντιζον, ἐν ἀφλοίσβῳ δὲ σιωπῇ
<nonn. d. 34.135> μίμνεν ἀδεψήτοιο περίκροτα νῶτα βοείης:
<nonn. d. 34.136> οὐ δαΐδες σελάγιζον ̓Ενυαλίης φλόγα πεύκης,
<nonn. d. 34.137> καπνὸν ἐρευγομένης θανατηφόρον: ἀλλ' ὑπὸ κέντρῳ
<nonn. d. 34.138> δαιμονίης μάστιγος ἐθηλύνοντο μαχηταί.
<nonn. d. 34.139> οὐ Σάτυροι κελάδησαν, ἐθήμονος οὐ θρόος αὐλοῦ
<nonn. d. 34.140> ἔβρεμεν ἐγρεκύδοιμος: ἀβακχεύτῳ δὲ κυδοιμῷ
<nonn. d. 34.141> Σειληνοὶ πολέμιζον ἐχέφρονες, οὐδὲ προσώπῳ
<nonn. d. 34.142> μίλτον ἐπιχρίσαντες ὁμόχροον αἴθοπι λύθρῳ
<nonn. d. 34.143> ξανθὸν ἐφοινίξαντο τύπον ψευδήμονι μορφῇ
<nonn. d. 34.144> εἰς φόβον, οὐδὲ μέτωπα πεφυρμένα λευκάδι γύψῳ,
<nonn. d. 34.145> ὡς πάρος, ἐρραίνοντο: καὶ οὐ στομάτεσσι πιόντες
<nonn. d. 34.146> θερμὸν ἐρημονόμοιο νεόσσυτον αἷμα λεαίνης
<nonn. d. 34.147> Πᾶνες ἀελλήεντες ἐβακχεύοντο κυδοιμῷ,
<nonn. d. 34.148> ἀλλὰ φόβῳ γεγάασιν ἐνγέες: ὀκναλέοι δὲ
<nonn. d. 34.149> φειδομέναις ἤρασσον ἀδουπήτοις χθόνα χηλαῖς,
<nonn. d. 34.150> φρικτὸν ἀναστείλαντες ὀρίδρομον ἅλμα χορείης.
<nonn. d. 34.151> Δηριάδης δ' ὑπέροπλος ἐπέχραεν ἄρσενι χάρμῃ,
<nonn. d. 34.152> σείων ὡς τρυφάλειαν ἑῆς γλωχῖνα κεραίης:
<nonn. d. 34.153> θηλυτέρῃ δὲ φάλαγγι θορὼν βακχεύετο Μορρεύς:
<nonn. d. 34.154> οὐ γὰρ Χαλκομέδεια συνέμπορος ἵστατο Βάκχαις,
<nonn. d. 34.155> ὄφρά μιν αἰδέσσαιτο, κατεσσυμένην δὲ γυναικῶν
<nonn. d. 34.156> αἵματι πορφύρουσαν ἀναστείλειεν ἀκωκήν,
<nonn. d. 34.157> ἀλλὰ τότε προμάχοισιν ὁμήλυδος ἥπτετο χάρμης
<nonn. d. 34.158> παρθένος ἱμερόεσσα νέη κλυτότοξος ̓Αμαζών,
<nonn. d. 34.159> φάρεα λεπτὰ φέρουσα καὶ ἀστράπτοντα χιτῶνα
<nonn. d. 34.160> ἐν πεδίῳ: τὸ γὰρ εἶπε σοφὴ Θέτις, ὄφρα σαώσῃ
<nonn. d. 34.161> λαὸν ὅλον μογέοντα τινασσομένου Διονύσου.
<nonn. d. 34.162> ἔνθα διατμήξας Χαρίτων ἴνδαλμα προσώπου
<nonn. d. 34.163> Βασσαρίδας ζώγρησεν ἀνάλκιδας ἕνδεκα Μορρεύς,
<nonn. d. 34.164> ἃς μετὰ Χαλκομέδην ἐκρίνατο: Μαιναλίδων δὲ
<nonn. d. 34.165> χεῖρας ὀπισθοτόνους ἀλύτῳ σφηκώσατο δεσμῷ,
<nonn. d. 34.166> καὶ στίχα λυσιέθειραν ὑπὸ ζυγὰ δούλια σύρων
<nonn. d. 34.167> ληίδας ἀμφιπόλους ἑκυρῷ πόρε Δηριαδῆι,
<nonn. d. 34.168> ἕδνον ἑῆς ἀλόχοιο τὸ δεύτερον, ἧς χάριν εὐνῆς
<nonn. d. 34.169> νυμφοκόμον μόθον εἶχεν ἀερσιλόφῳ παρὰ Ταύρῳ,
<nonn. d. 34.170> ὁππότε Δηριάδαο νέην βασιληίδα κούρην,
<nonn. d. 34.171> ἥλικα Χειροβίην, ζυγίῳ σφηκώσατο δεσμῷ:
<nonn. d. 34.172> οὐ γὰρ δῶρον ἔδεκτο γαμήλιον ὄρχαμος ̓Ινδῶν
<nonn. d. 34.173> παιδὸς ἑῆς, οὐ χρυσὸν ἐπήρατον, οὐ λίθον ἅλμης
<nonn. d. 34.174> μαρμαρέην, ἀγέλας δὲ βοῶν καὶ πώεα μήλων
<nonn. d. 34.175> Δηριάδης ἀπέειπε, καὶ ἐγρεμόθοισι μαχηταῖς
<nonn. d. 34.176> θυγατέρων ἔζευξεν ἀδωροδόκους ὑμεναίους,
<nonn. d. 34.177> γαμβρὸν ἔχων Μορρῆα καὶ ἐννεάπηχυν ̓Ορόντην:
<nonn. d. 34.178> καὶ διδύμοις προμάχοισιν ἑὴν νύμφευσε γενέθλην,
<nonn. d. 34.179> Μορρέι Χειροβίην καὶ Πρωτονόειαν ̓Ορόντῃ:
<nonn. d. 34.180> οὐ γὰρ ἐπιχθονίοισιν ὁμοίιος ἔπλετο Μορρεύς,
<nonn. d. 34.181> ἀλλὰ Γιγαντείων μελέων ὑψαύχενι μορφῇ
<nonn. d. 34.182> ̓Ινδῶν Γηγενέων μιμήσατο πάτριον ἀλκήν,
<nonn. d. 34.183> ἠλιβάτου Τυφῶνος ἔχων αὐτόχθονα φύτλην,
<nonn. d. 34.184> εὖτε πυριτρεφέων ̓Αρίμων παρὰ γείτονι πέτρῃ
<nonn. d. 34.185> σύγγονον ἠνορέην ἐπεδείκνυε μάρτυρι Κύδνῳ,
<nonn. d. 34.186> ἕδνα φέρων θαλάμων, Κιλίκων ἱδρῶτας ἀέθλων,
<nonn. d. 34.187> νυμφίος ἀκτήμων, ἀρετῇ δ' ἐκτήσατο νύμφην.
<nonn. d. 34.188> ὥς ποτε Μορρείοιο γάμου μνηστῆρι σιδήρῳ
<nonn. d. 34.189> ̓Ασσυρίη γόνυ κάμψε, καὶ εἰς ζυγὰ Δηριαδῆος
<nonn. d. 34.190> αὐχένα πετρήεντα Κίλιξ δοχμώσατο Ταῦρος,
<nonn. d. 34.191> καὶ θρασὺς ὤκλασε Κύδνος, ὅθεν Κιλίκων ἐνὶ γαίῃ
<nonn. d. 34.192> Σάνδης ̔Ηρακλέης κικλήσκεται εἰσέτι Μορρεύς.
<nonn. d. 34.193> καὶ τὰ μὲν ἐν προτέροισιν: ἐν ὀψιγόνῳ δὲ κυδοιμῷ
<nonn. d. 34.194> θυιάδας ἐζώγρησεν ἀφειδέι δούρατι Μορρεύς:
<nonn. d. 34.195> κυδιόων δ' ἀχάλινον ἀπερροίβδησεν ἰωήν:
<nonn. d. 34.196> “σοὶ μὲν ἐγώ, σκηπτοῦχε, τεῆς κειμήλια κούρης
<nonn. d. 34.197> βάκχας πρῶτον ἄγω, μετέπειτα δὲ Βάκχον ὀπάσσω.”
<nonn. d. 34.198> ὣς φαμένου Μορρῆος ἀμείβετο κοίρανος ̓Ινδῶν:
<nonn. d. 34.199> “Χειροβίην ἀνάεδνον ἔχων, κορυθαιόλε Μορρεῦ,
<nonn. d. 34.200> ἄξιά μοι πόρες ἕδνα φερεσσακέων ὑμεναίων,
<nonn. d. 34.201> ἄστεα δουλώσας Κιλίκων ὑψήνορι νίκῃ.
<nonn. d. 34.202> ἄρτι πάλιν νέα δῶρα χαρίζεαι: ἢν δ' ἐθελήσῃς,
<nonn. d. 34.203> ἄλλας Βασσαρίδας ληίσσεο, Χειροβίης δὲ
<nonn. d. 34.204> ἀμφιπόλων ἔμπλησον ὅλον δόμον: ἀμφὶ δὲ Βάκχου
<nonn. d. 34.205> οὐ χατέω Μορρῆος, ἀλυκτοπέδαις δὲ πεδήσας
<nonn. d. 34.206> δούλιον εἰς ζυγόδεσμον ἐγὼ Διόνυσον ἐρύσσω.
<nonn. d. 34.207> μοῦνον ἐμοὶ πεφύλαξο δορικτήτης πόθον εὐνῆς,
<nonn. d. 34.208> μή σε γυναιμανέεσσιν ἴδω πανομοίιον ̓Ινδοῖς:
<nonn. d. 34.209> ὄμματα μὴ σκοπίαζε καὶ ἄργυφον αὐχένα Βάκχης,
<nonn. d. 34.210> μὴ ποθέων τελέσειας ἐμὴν ζηλήμονα κούρην.
<nonn. d. 34.211> αὐτὰρ ἐπὴν Βρομίου στρατιὴν ξύμπασαν ὀλέσσω,
<nonn. d. 34.212> Μαιονίην ἐπὶ γαῖαν ἐλεύσομαι, ἔνθεν ἀφύξω
<nonn. d. 34.213> Λυδῶν ἄσπετον ὄλβον, ὅσον Πακτωλὸς ἀέξει:
<nonn. d. 34.214> ἵξομαι εἰς Φρυγίην εὐάμπελον, ὁππόθι ̔Ρείη
<nonn. d. 34.215> παιδοκόμος Βρομίοιο, καὶ ἀγχικέλευθον ὀλέσσω
<nonn. d. 34.216> ἀργυρέης ̓Αλύβης πέδον ὄλβιον, ὄφρα κομίσσω
<nonn. d. 34.217> φαιδρὰ ῥυηφενέων χιονώδεα νῶτα μετάλλων:
<nonn. d. 34.218> πέρσω δ', ἣν καλέουσι, καὶ ἑπταπύλου χθόνα Θήβης,
<nonn. d. 34.219> καὶ φλέξω Σεμέλης φλογερὸν δόμον, ὁππόθι παστοὶ
<nonn. d. 34.220> λείψανα θερμὰ φέρουσι μαραινομένων ὑμεναίων.”
<nonn. d. 34.221> εἶπεν ἄναξ ἀθέμιστος, ̓Ενυαλίοιο δὲ γαμβροῦ
<nonn. d. 34.222> ἀμφιπόλων στίχα πᾶσαν ἐδέξατο δῶρα κυδοιμοῦ
<nonn. d. 34.223> Δηριάδης, Φλογίῳ δὲ καὶ ̓Αγραίῳ πόρε Βάκχας
<nonn. d. 34.224> ἑλκομένας πλοκαμῖδος: ὁμοπλέκτῳ δ' ἐνὶ δεσμῷ
<nonn. d. 34.225> ἀρραγέες παλάμῃσιν ἐμιτρώθησαν ἱμάντες.
<nonn. d. 34.226> τὰς μὲν ἄγων Φλόγιος βασιληίδος ἄγγελα νίκης
<nonn. d. 34.227> σφιγγομένας πόμπευε δι' ἄστεος. ὑψιτενεῖς δὲ
<nonn. d. 34.228> αἱ μὲν ἐυγλυφάνοιο παρὰ προπύλαια μελάθρου
<nonn. d. 34.229> ἀλχονίῳ θλίβοντο περίπλοκον αὐχένα δεσμῷ:
<nonn. d. 34.230> ἄλλαις θερμὸν ὄπασσε μόρον πυρόεντος ὀλέθρου:
<nonn. d. 34.231> αἱ δὲ πεδοσκαφέεσσιν ἐτυμβεύοντο ῥεέθροις
<nonn. d. 34.232> φρείατος ἐν γυάλοισιν, ὅπῃ βυθίων ἀπὸ κόλπων
<nonn. d. 34.233> χερσὶν ἀμοιβαίαις βεβιημένον ἕλκεται ὕδωρ:
<nonn. d. 34.234> καί τις ἔσω διεροῖο βαθυνομένου κενεῶνος
<nonn. d. 34.235> ἡμιφανὴς ἀτίνακτος ἀμοιβαίῃ φάτο φωνῇ:
<nonn. d. 34.236> “ἔκλυον, ὡς ̓Ινδοῖσι θεὸς πέλε γαῖα καὶ ὕδωρ:
<nonn. d. 34.237> οὐδὲ μάτην ποτὲ τοῦτο φατίζεται: ἀμφότεροι γὰρ
<nonn. d. 34.238> εἰς ἐμὲ θωρήχθησαν ὁμόφρονες, εἰμὶ δὲ μέσση
<nonn. d. 34.239> καὶ χθονίου θανάτοιο καὶ ὑδατόεντος ὀλέθρου,
<nonn. d. 34.240> καὶ μόρον ἐγγὺς ἔχω διδυμόζυγον: ἰλυόεις γὰρ
<nonn. d. 34.241> ξεῖνος δεσμὸς ἔχει με, καὶ οὐκέτι ταρσὸν ἀείρω,
<nonn. d. 34.242> ὑγρὰ δὲ ῥιζώσασα πεπηγότα γούνατα πηλῷ
<nonn. d. 34.243> ἵσταμαι ἀστυφέλικτος ἐγὼ Μοίρῃσιν ἑτοίμη:
<nonn. d. 34.244> καὶ ποταμός με δίωκε, καὶ οὐ χυτὸν ἔτρεμον ὕδωρ:
<nonn. d. 34.245> αἴθε καὶ οὗτος ἔην κελάδων ῥόος, ὄφρα καὶ αὐτοῦ
<nonn. d. 34.246> χεῖρας ἐρετμώσασα διατμήξω μέλαν ὕδωρ.”
<nonn. d. 34.247> ἔννεπεν: οἰγομένῳ δὲ κατάρρυτα χεύματα λαιμῷ
<nonn. d. 34.248> δεχνυμένη κατὰ βαιὸν ἀτυμβεύτῳ θάνε πότμῳ.
<nonn. d. 34.249> αὐτὰρ ὁ Χαλκομέδης πεπεδημένος ἡδέι κέντρῳ
<nonn. d. 34.250> Μαιναλίδων ἀσίδηρον ὅλον στρατὸν ἤλασε Μορρεὺς
<nonn. d. 34.251> εἰς πόλιν ὀφρυόεσσαν, ὀπίστερος ἔγχεϊ νύσσων.
<nonn. d. 34.252> ὡς δ' ὅτε μηλονόμος πολυχανδέος εἰς μυχὰ μάνδρης
<nonn. d. 34.253> συμμιγέων ὀίων σποράδας στίχας εἰς ἓν ἐλαύνων
<nonn. d. 34.254> εἰροπόκων ἴθυνε καλαύροπι πώεα μήλων
<nonn. d. 34.255> πασσυδίῃ, πολέες δὲ συνεστιχόωντο βοτῆρες
<nonn. d. 34.256> μῆλα περισφίγγοντες ὁμόζυγι πήχεος ὁλκῷ
<nonn. d. 34.257> προτροπάδην στοιχηδόν ἀρηρότα, μή ποτε ποίμνης
<nonn. d. 34.258> κλειομένης πλάζοιτο παράτροπος ἑσμὸς ἀλήτης:
<nonn. d. 34.259> ὣς ὅ γε θῆλυν ὅμιλον ἔσω πυλεῶνος ἐέργων
<nonn. d. 34.260> εἰς πόλιν αἰπύδμητον ἀελλόπος ἤλασε Μορρεὺς
<nonn. d. 34.261> Βακχείην στίχα πᾶσαν ἀποσπάδα δηιοτῆτος.
<nonn. d. 34.262> καὶ μογέων δόλον εἶχεν ἐτώσιον, ὄφρα κυδοιμοῦ
<nonn. d. 34.263> ληίδα καλλιγύναικα λιπὼν μετανάστιον ἄγρην
<nonn. d. 34.264> Χαλκομέδην ἐρύσειεν ὑπὸ ζυγὰ δουλοσυνάων,
<nonn. d. 34.265> ἄλλαις θηλυτέπῃσιν ὁμόστολον, ὄφρά οἱ αἰεὶ
<nonn. d. 34.266> ἠματίη θεράπαινα καἰ ἔννυχος εὐνέτις εἴη,
<nonn. d. 34.267> καὶ διδύμων τελέσειεν ἀμοιβαδὶς ἔργα θεάων,
<nonn. d. 34.268> λάθρια Κύπριδος ἔργα καὶ ἀμφαδὸν ἱστὸν ̓Αθήνης
<nonn. d. 34.269> Μορρεὺς δ' οὐκ ἀμέλησε δορυσσόος: ἀγχιμάχῳ γὰρ
<nonn. d. 34.270> Δηριάδῃ φύξηλιν ἐπέτρεπε θῆλυν ̓Ενυώ,
<nonn. d. 34.271> Βακχιάδος δὲ φάλαγγος ἐπέχραεν ἄρσενι χάρμῃ,
<nonn. d. 34.272> ὄφρα περικλείσειε καὶ ἀνέρας: ἐν δὲ κυδοιμοῖς
<nonn. d. 34.273> εἰς φόβον ἠπείγοντο. Θυελλήεσσα δὲ κούρη
<nonn. d. 34.274> ἵστατο κοσμηθεῖσα πρὸ ἄστεος ἐγγύθι πύργου,
<nonn. d. 34.275> παρθένος ἀκρήδεμνος: ἐρωμανέων δὲ γυναικῶν
<nonn. d. 34.276> νεύμασι ποιητοῖσι τύπον μιμήσατο κούρη,
<nonn. d. 34.277> ὄμματα δινεύουσα, καὶ ἠθάδος ἔκτοθι μίτρης
<nonn. d. 34.278> λευκὸς ἐρευθιόωντι χιτὼν φοινίσσετο μαζῷ:
<nonn. d. 34.279> Μορρεὺς δ' εἰσορόων ἐπετέρπετο, καὶ διὰ πέπλου
<nonn. d. 34.280> λεπταλέου σφριγόωσαν ἴτυν τεκμαίρετο μαζοῦ.
<nonn. d. 34.281> καἰ λίθον εὐποίητον ἴσον τροχοειδέι δίσκῳ
<nonn. d. 34.282> παρθένος ἁρπάξασα, πελώριον ἄχθος ἁμάξης,
<nonn. d. 34.283> Μορρέος εὐπήληκος ἀκόντισεν ἴδμονι τέχνῃ:
<nonn. d. 34.284> καἰ λίθος ἠερόθεν πεφορημένος ὀξέι ῥοίζῳ
<nonn. d. 34.285> ἀσπίδος ἄκρον ἄραξεν, ὅπῃ χρυσήλατος εἰκὼν
<nonn. d. 34.286> Χειροβίης νόθον εἶχε δέμας ψευδήμονι μορφῇ,
<nonn. d. 34.287> ποιητὸν δὲ κάρηνον ἀπέξεσε, βαλλομένῃ δὲ
<nonn. d. 34.288> μαρμαρέῃ γλωχῖνι χαρασσομένοιο προσώπου
<nonn. d. 34.289> μιμηλῆς ἀμάθυνε περίτροχον εἰκόνα μορφῆς:
<nonn. d. 34.290> καὶ σάκος ὀλβίζων ἀνεπάλλετο πολλάκι Μορρεύς,
<nonn. d. 34.291> καὶ κραδίῃ γελόων κρυφίην ἐφθέγξατο φωνήν:
<nonn. d. 34.292> “ἄτρομε Χαλκομέδεια, νέη ῥοδοδάκτυλε Πειθώ,
<nonn. d. 34.293> Κύπριδος ἁβρὸν ἄγαλμα καὶ εὐθώρηκος ̓Αθήνης,
<nonn. d. 34.294> Βακχιὰς ἠριγένεια καὶ οὐ δύνουσα Σελήνη,
<nonn. d. 34.295> γραπτὸν ἐμῆς ἀλόχου τύπον ἔξεσας: αἴθε καὶ αὐτῆς
<nonn. d. 34.296> Χειροβίης ἤμησας ἀληθέος αὐχένα νύμφης.”
<nonn. d. 34.297> ὣς εἰπὼν ἐδίωκε πρὸ ἄστεος ἄζυγα κούρην,
<nonn. d. 34.298> γλῶσσαν ἀπειλείουσαν ἔχων, οὐ χεῖρα κορύσσων,
<nonn. d. 34.299> μῦθον ἀκοντίζων, οὐ παρθένον ἔγχεϊ νύσσων,
<nonn. d. 34.300> μειλιχίῃ παλάμῃ πεφιδημένον ἔγχος ἀείρων:
<nonn. d. 34.301> καὶ βλοσυρῆς κελάδησε βοῆς ἀπατήλιον ̓Ηχώ,
<nonn. d. 34.302> ὡς ἐτεὸν κοτέων πρόμος ἤπιος: ἀμφότερον γάρ,
<nonn. d. 34.303> εἶχε νόον γελόωντα, χόλον δ' ἀνέφηνε προσώπῳ.
<nonn. d. 34.304> ἦκα δὲ δινήσας σφαλερὴν προέηκεν ἀκωκὴν
<nonn. d. 34.305> εἰς σκοπὸν ἀχρήιστον ἑκούσιος: ἡ δὲ φυγοῦσα
<nonn. d. 34.306> ἠερίαις ταχύγουνος ἐπέτρεχε σύνδρομος αὔραις:
<nonn. d. 34.307> τῆς δὲ τιταινομένης ἀνεμώδεϊ γούνατος ὁρμῇ
<nonn. d. 34.308> πλοχμοὺς βοτρυόεντας ἀνερρίπιζον ἀῆται,
<nonn. d. 34.309> αὐχένα γυμνώσαντες ἐριδμαίνοντα Σελήνῃ:
<nonn. d. 34.310> φειδομένοις δὲ πόδεσσιν ἑκούσιος ἔτρεχε Μορρεύς,
<nonn. d. 34.311> πῇ μὲν ἐυρραφέων ποδὸς ἴχνια γυμνὰ πεδίλων
<nonn. d. 34.312> εἰς σφυρὰ παπταίνων ῥοδοειδέα, πῇ δὲ δοκεύων
<nonn. d. 34.313> πλαζομένης ἑλικηδὸν ὀπίστερα βόστρυχα χαίτης
<nonn. d. 34.314> Χαλκομέδην ἐδίωκε: καὶ ἴαχεν ἡδέι μύθῳ,
<nonn. d. 34.315> μείλιχον ἀφλοίσβοιο χέων ἔπος ἀνθερεῶνος:
<nonn. d. 34.316> “μίμνέ με, Χαλκομέδεια, τὸν ἱμείροντα μαχητήν:
<nonn. d. 34.317> ῥύεται ἀγλαΐη σε, καἰ οὐ δρόμος: οὐ τόσον αἰχμαὶ
<nonn. d. 34.318> ἅνδρα βαλεῖν δεδάασιν, ὅσον σπινθῆρες ̓Ερώτων.
<nonn. d. 34.319> δήιος οὐ γενόμην, μὴ δείδιθι: μαρνάμενον γάρ
<nonn. d. 34.320> χαλκείην σέο κάλλος ἐμὴν νίκησεν ἀκωκήν:
<nonn. d. 34.321> ἔγχεος οὐ χατέεις, οὐκ ἀσπίδος: ὑμετέρου γὰρ
<nonn. d. 34.322> ὡς ξίφος, ὡς δόρυ θοῦρον, ἔχεις ἀκτῖνα προσώπου,
<nonn. d. 34.323> καἰ μελίης πολὺ μᾶλλον ἀριστεύουσι παρειαί.
<nonn. d. 34.324> φρικτὸν ἐμῆς παλάμης λέλυται σθένος: οὐ νέμεσις γάρ,
<nonn. d. 34.325> εἰ δόρυ θοῦρον ἔχω νικώμενον, ὅττι καὶ αὐτὸς
<nonn. d. 34.326> Κύπριδος ἱσταμένης θηλύνεται ἄγριος ̓́Αρης.
<nonn. d. 34.327> δέξό με σοῖς Σατύροισιν ὁμόστολον: ἐν πολέμοις γὰρ
<nonn. d. 34.328> ̓Ινδοὶ ἀριστεύσουσιν, ἕως ἔτι χεῖρα κορύσσω.
<nonn. d. 34.329> ἢν δ' ἐθέλῃς, ἅτε λάτρις ὑποδρήσσω Διονύσῳ:
<nonn. d. 34.330> ἢν ἐθέλῃς, με δάμαζε κατ' αὐχένος ἢ κενεῶνος:
<nonn. d. 34.331> οὐκ ἀλέγω θανάτοιο τεῇ δεδαϊγμένος αἰχμῇ:
<nonn. d. 34.332> μοῦνον ἐμὲ στενάχιζε δεδουπότα: μυρομένης δὲ
<nonn. d. 34.333> δάκρυα Χαλκομέδης με καἰ ἐξ ̓Αίδαο κομίσσει.
<nonn. d. 34.334> παρθένε, τί τρομέεις, ὅτι μείλιχον ἔγχος ἀείρω;
<nonn. d. 34.335> σοὐς πλοκάμους ὁρόων ἑλικώδεας ὑψόθεν ὤμων
<nonn. d. 34.336> ἀσκεπέων τρυφάλειαν ἐμῶν ἀπέθηκα κομάων:
<nonn. d. 34.337> νεβρίδα παπταίνων στυγέω θώρηκα φορῆσαι.”
<nonn. d. 34.338> ὣς φαμένου παράμειβε γυνὴ καἰ ἐμίγνυτο Βάκχοις,
<nonn. d. 34.339> καὶ φονίου Μορρῆος ἀποπλαγχθεῖσα κελεύθου
<nonn. d. 34.340> θαρσαλέη πολέμιζε καὶ ἤρισεν ἄρσενι χάρμῃ.
<nonn. d. 34.341> καὶ τότε δυσκελάδοιο λιπὼν στροφάλιγγα κυδοιμοῦ
<nonn. d. 34.342> ἄμπνυτο Βάκχος ὅμιλος, ἕως ἀνεχάζετο Μορρεύς.
<nonn. d. 34.343> Βασσαρίδων δὲ φάλαγγα πρὸ ἄστεος ἄορι τύπτων
<nonn. d. 34.344> Δηριάδης ἐδίωκεν, ἕως σχεδὸν ἤλασε πύργων,
<nonn. d. 34.345> οἰγομένου στίχα πᾶσαν ἕσω πυλεῶνος ἐέργων
<nonn. d. 34.346> τείχεος ὑψιλόφοιο: διωκόμεναι δὲ σιδήρῳ
<nonn. d. 34.347> ἄστεος ἐντὸς ἵκανον ἀποσπάδες ἠθάδος ὕλης:
<nonn. d. 34.348> ἀσταθέες δὲ φάλαγγες ἀήθεα κύκλα κελεύθου
<nonn. d. 34.349> ἔστιχον ἔνθα καὶ ἔνθα διακριδόν, εἰς πτερὸν Εὕρου,
<nonn. d. 34.350> εἰς ῥαχίην Ζεφύροιο παρ: ̓Εσπέριον κλίμα γαίης,
<nonn. d. 34.351> αἱ δὲ Νότου παρὰ πέζαν ἀλήμονες, αἱ δὲ Βορῆς
<nonn. d. 34.352> Βασσαρίδες κλονέοντο: καἰ ἀρσενόθυμον ἀνάγκην
<nonn. d. 34.353> μαινάδες ἠλλάξαντο, πάλιν δ' ἐγένοντο γυναῖκες,
<nonn. d. 34.354> καὶ μόθον ἠρνήσαντο, φιληλακάτοιο δὲ τέχνης
<nonn. d. 34.355> καἰ ταλάρων μνήσαντο, καἰ ἤθελον αὖτις ̓Αθήνης
<nonn. d. 34.356> ἀμφιέπειν κλωστῆρα καἰ οὐκέτι θύσθλα Λυαίου.
<nonn. d. 34.357> καὶ στίχα χιονέην ὀλέκων κυανόχροος ἀνὴρ
<nonn. d. 34.358> ἐνδόμυχον κλόνον εἶχε πολισσούχοιο κυδοιμοῦ.
<nonn. d. 35.1> Δηριάδης δ' ἀπέλεθρος ἐμάρνατο θυιάδι χάρμῃ,
<nonn. d. 35.2> καὶ βρομίου προπόλοισιν ἐπέχραε κοίρανος ̓Ινδῶν,
<nonn. d. 35.3> πῇ μὲν ἀκοντίζων δολιχῷ δορί, πῇ δὲ δαΐζων
<nonn. d. 35.4> ἄορι κωπήεντι, χαραδραίοις δὲ βελέμνοις
<nonn. d. 35.5> τοξεύων πεφόρητο καὶ ὀξυτέροισιν ὀιστοῖς.
<nonn. d. 35.6> ὣς αἱ μὲν κλονέοντο κατὰ πτόλιν ἔνδοθι πύργων
<nonn. d. 35.7> ἔγχεϊ Δηριάδαο: πολυγλώσσῳ δὲ κυδοιμῷ
<nonn. d. 35.8> ἀμφοτέρων κτύπος ἦεν: ἐρευθιόωντι δὲ λύθρῳ
<nonn. d. 35.9> ἄστεος εὐλάιγγες ἐφοινίχθησαν ἀγυιαὶ
<nonn. d. 35.10> κτεινομένων καναχηδὸν ἐν ἄστεϊ θηλυτεράων.
<nonn. d. 35.11> ἀκλινέες δὲ γέροντες ἀερσιλόφων ἐπὶ πύργων
<nonn. d. 35.12> φύλοπιν ἐσκοπίαζον: ὑπὲρ τεγέων δὲ καὶ αὐταὶ
<nonn. d. 35.13> θυρσοφόρον στίχα πᾶσαν ἐθηήσαντο γυναῖκες:
<nonn. d. 35.14> καί τις ὑπὲρ μεγάροιο περικλινθεῖσα τιθήνῃ
<nonn. d. 35.15> παρθένος ἑλκεσίπεπλος ἐδέρκετο θῆλυν ̓Ενυώ,
<nonn. d. 35.16> καὶ κταμένῃ βαρύδακρυς ἐπέστενεν ἥλικι κούρῃ.
<nonn. d. 35.17> οὐδέ τις ἱμερόεσσαν ἑλὼν ἐβιήσατο νύμφην,
<nonn. d. 35.18> ὅττι γυναιμανέεσσιν ἄναξ ἐπετέλλετο λαοῖς,
<nonn. d. 35.19> φεύγειν δήια λέκτρα δορικτήτων ὑμεναίων,
<nonn. d. 35.20> μὴ Παφίης ἀλέγοντες ἀφειδήσωσ2ιν ̓Ενυοῦς.
<nonn. d. 35.21> καί τις ὑπὲρ δαπέδοιο περισκαίρουσα κονίῃ
<nonn. d. 35.22> παρθενικὴ γυμνοῦτο: παρελκομένου δὲ χιτῶνος
<nonn. d. 35.23> ἀγλαΐῃ κεκόρυστο καὶ ἱμείροντα φονῆα
<nonn. d. 35.24> οὔτασεν οὐτηθεῖσα, βέλος δέ οἱ ἔπλετο μορφή,
<nonn. d. 35.25> καὶ φθιμένη νίκησε: κατ' ἀντιβίοιο δὲ γυμνοὶ
<nonn. d. 35.26> μηροὶ ἐθωρήχθησαν, ὀιστευτῆρες ̓Ερώτων.
<nonn. d. 35.27> καὶ νύ κε νεκρὸν ἔχων πόθον ἄπνοον, ὥς περ ̓Αχιλλεύς,
<nonn. d. 35.28> ἄλλην Πενθεσίλειαν ὑπὲρ δαπέδοιο δοκεύων
<nonn. d. 35.29> ψυχρὰ κονιομένης προστύξατο χείλεα νύμφης,
<nonn. d. 35.30> εἰ μὴ Δηριαδῆος ἐδείδιεν ὄγκον ἀπειλῆς.
<nonn. d. 35.31> καὶ γυμνῆς σκοπίαζεν ἀναινομένης χρόα κούρης,
<nonn. d. 35.32> καὶ σφυρὰ λευκὰ δόκευε καὶ ἀσκεπέων πτύχα μηρῶν,
<nonn. d. 35.33> καὶ μελέων ἔψανσε, καὶ ἥψατο πολλάκι μαζοῦ
<nonn. d. 35.34> οἰδαλέου ῥοδόεντος, ἐοικότος εἰσέτι μήλῳ:
<nonn. d. 35.35> ἤθελε καὶ φιλότητι μιγήμεναι: ὀψὲ δὲ κάμνων
<nonn. d. 35.36> τοίην ἱμερόεσσαν ἀνήρυγεν ἄφρονα φωνήν:
<nonn. d. 35.37> “παρθενικὴ ῥοδόπηχυ, τεὸν δυσέρωτα φονῆα
<nonn. d. 35.38> οὔτασας οὐταμένη, φθιμένη ζώοντα δαμάζεις,
<nonn. d. 35.39> καὶ σὺ τεὸν βλεφάροισιν ὀιστεύεις ὀλετῆρα:
<nonn. d. 35.40> ἔγχος ἐνικήθη σέο κάλλεϊ: σεῖο προσώπου
<nonn. d. 35.41> μαρμαρυγαὶ κλονέουσιν, ὅσον γλωχῖνες ἀκόντων:
<nonn. d. 35.42> στῆθος ἔχεις ἅτε τόξον, ἐπεὶ σέο μᾶλλον ὀιστῶν
<nonn. d. 35.43> μαζοὶ ἀριστεύουσιν, ὀιστευτῆρες ̓Ερώτων.
<nonn. d. 35.44> ξεῖνον ἔχω καὶ ἄπιστον ἐγὼ πόθον, ὅττι διώκω
<nonn. d. 35.45> κούρης νεκρὸν ἔρωτα καταφθιμένων ὑμεναίων:
<nonn. d. 35.46> ἄπνοος οἶστρος ἔχει με τὸν ἔμπνοον: εἰ θέμις εἰπεῖν,
<nonn. d. 35.47> χείλεα φωνήεντα καὶ ἔμπνοα ταῦτα γενέσθω,
<nonn. d. 35.48> σῶν γλυκερῶν στομάτων ἵνα, παρθένε, μῦθον ἀκούσω
<nonn. d. 35.49> τοῖον ἔπος βοόωσα: ̔κυλινδομένην ἐνὶ γαίῃ,
<nonn. d. 35.50> ἣν κτάνες, ἣν σύλησας, ἀτάσθαλε, κάλλιπε κούρην:
<nonn. d. 35.51> ἣν σέο χαλκὸς ἔταμνεν, ἐμοῦ μὴ ψαῦε χιτῶνος:
<nonn. d. 35.52> τί κρατέεις κενεῶνα, τὸν οὔτασας; ἴσχεο δειλῆς
<nonn. d. 35.53> ἀμφαφόων ἐμὀν ἕλκος, ὅ μοι πόρες. ἐρρέτω αἰχμή,
<nonn. d. 35.54> ἐρρέτω ἡμετέρης παλάμης θράσος, ὅττι λιποῦσα
<nonn. d. 35.55> Σειληνοὺς πολιῇσιν ὑποφρίσσοντας ἐθείραις
<nonn. d. 35.56> καὶ Σατύρων δύσμορφον ὅλον γένος, ἀντὶ γερόντων,
<nonn. d. 35.57> ἀντὶ δασνστέρνων ἁπαλὴν ἐδάμασσε γυναῖκα.
<nonn. d. 35.58> ἀλλὰ ποθοβλήτοιο τεοῦ χροὸς ἕλκος ἀφάσσων
<nonn. d. 35.59> ποίην καλλιβότοιο διαστείχων ῥάχιν ὕλης
<nonn. d. 35.60> ἕλκεος ὑμετέροιο βοηθόον εἰς σὲ καλέσσω
<nonn. d. 35.61> γηραλέον Χείρωνα φεπίσβιον; ἢ πόθεν εὕρω
<nonn. d. 35.62> φάρμακα, λυσιπόνου Παιήονος ὄργια τέχνης;
<nonn. d. 35.63> ἤθελον, ἣν κολέουσιν, ἔχειν Κενταυρίδα ποίην,
<nonn. d. 35.64> ὄφρα τεοῖς μελέεσσιν ἀνώδυνον ἄνθος ἑλίξας
<nonn. d. 35.65> ἐξ ̓́Αιδος ζώουσαν ἀνοστήτοιο σαώσω.
<nonn. d. 35.66> ποῖον ἔχω μάγον ὕμνον ἢ ἀστερόεσσαν ἀοιδήν,
<nonn. d. 35.68> ὄφρα θεοκλήτῳ προχέων μέλος εὐάδι φωνῇ
<nonn. d. 35.67> οὐταμένου τεὸν αἷμα κατευνήσω κενεῶνος;
<nonn. d. 35.69> ἤθελον ἐγγὺς ἔχειν φυσίζοον ἐνθάδε πηγήν,
<nonn. d. 35.70> ὄφρα τεοῖς μελέεσσι βαλὼν ὀδυνήφατον ὕδωρ
<nonn. d. 35.71> πρηΰνω τεὸν ἕλκος ἐπήρατον, ὄφρα καὶ αὐτὴν
<nonn. d. 35.72> ψυχὴν ὑμετέρην παλινάγρετον εἰς σὲ κομίσσω.
<nonn. d. 35.73> Γλαῦκε πολυσπερέων ἐτέων στροφάλιγγα κυλίνδων,
<nonn. d. 35.74> εἰ θέμις, ἀτρυγέτοιο λιπῶν κευθμῶνα θαλάσσης
<nonn. d. 35.75> δεἰξον ἐμοὶ βοτάνην ζωαρκέα, δεῖξον ἐκείνην,
<nonn. d. 35.76> ἧς ποτε σοῖς στομάτεσσιν ἐγεύσαο, καὶ βίον ἕλκεις
<nonn. d. 35.77> ἄμβροτον, ἀενάοιο χρόνου κυκλούμενος ὁλκῷ.”
<nonn. d. 35.78> ὣς εἰπῶν παράμειβε, νέκυν πόθον ἐν φρεσὶ κεύθων.
<nonn. d. 35.79> καὶ πόσιος κταμένου τιμήορος ἄνθορε νύμφη
<nonn. d. 35.80> Πρωτονόη, στενάχουσα καὶ εἰσέτι νεκρὸν ̓Ορόντην:
<nonn. d. 35.81> θηλυτέρην δὲ φάλαγγα διέστιχεν: ἦν δὲ νοῆσαι
<nonn. d. 35.82> ἄλλην ἀντιάνειραν ̓Ερυθραίην ̓Αταλάντην.
<nonn. d. 35.83> Χειροβίη δὲ λαβοῦσα σάκος καὶ Μορρέος αἰχμὴν
<nonn. d. 35.84> ἔχραε Βασσαρίδεσσι, καὶ εἴκελος ἔπλετο Γόργῃ,
<nonn. d. 35.85> ἣ πάρος εὐπύργοιο τινασσομένης Καλυδῶνος
<nonn. d. 35.86> Τοξέος αἰθύσσονσα κασιγνήτοιο βοείην,
<nonn. d. 35.87> μάρνατο θῆλυς ἐοῦσα χολωομένου Μελεάγρου.
<nonn. d. 35.88> ̓Ορσιβόη δὲ φανεῖσα σὺν ἐγρεμόθῳ παρακοίτῃ
<nonn. d. 35.89> θάρσος ̓Ενυαλίης μιμήσατο Δηιανείρης,
<nonn. d. 35.90> ὁππότε Παρνησσοῖο κακοξείνῳ παρὰ πέτρῃ
<nonn. d. 35.91> θωρήχθη Δρυόπεσσι καὶ ἔπλετο θῆλυς ̓Αμαζών.
<nonn. d. 35.92> πολλαὶ δ' εὐρυχόροισι περικλείοντο μελάθροις,
<nonn. d. 35.93> καὶ στόνος ἄπλετος ἦεν ὑπωροφίοιο κυδοιμοῦ:
<nonn. d. 35.94> ἄλλη δ' εἰνοδίην ὑπεδύσατο δηιοτῆτα,
<nonn. d. 35.95> παρθένος ἐγρεκύδοιμος, ὑπὲρ τεγέων δὲ καὶ ἄλλαι
<nonn. d. 35.96> λαϊνέοις βελέεσσιν ἐθωρήσσοντο γυναῖκες:
<nonn. d. 35.97> ἐνδόμυχοι δὲ φάλαγγες ἐπεσμαράγησαν ̓Ενυώ.
<nonn. d. 35.98> ὄφρα μὲν ἐγρεμόθοιο δι' ἄστεος ἔβρεμεν ̓́Αρης,
<nonn. d. 35.99> Λύδια Βασσαρίδων ὀρεσίδρομα φῦλα δάΐζων,
<nonn. d. 35.100> τόφρα δὲ Χαλκομέδεια πρὸ τείχεος ἵστατο μούνη
<nonn. d. 35.101> νόστιμον ἐκ πολέμοιο μεταστρέψασα πορείην,
<nonn. d. 35.102> οἰστρομανῆ Μορρῆα δεδεγμένη, εἴ ποξεν ἔλθῃ:
<nonn. d. 35.103> καὶ τότε πουλυέλικτον ἐρωμανὲς ὄμμα τιταίνων,
<nonn. d. 35.104> παρθένον ὡς ἐνόησε, ποδήνεμος ἵκετο Μορρεύς,
<nonn. d. 35.105> εἰς δρόμον ἱμερόεντα θοώτερα γούνατα πάλλων.
<nonn. d. 35.106> τῆς δὲ διωκομένης ἀνεκούφισε πέπλον ἀήτης:
<nonn. d. 35.107> θέλγετο δ' εἰσέτι μᾶλλον ἀνείμονι κάλλεϊ μορφῆς.
<nonn. d. 35.108> παπταίνων προθέουσαν ἀνάμπυκα λευκάδα νύμφην.
<nonn. d. 35.109> ἡ δέ μιν ἠπερόπευε, καὶ αἰδομένῃ φάτο φωνῇ,
<nonn. d. 35.110> ὼκυτέρην Μορρῆος ὑποπτήσσουασ1 πορείην:
<nonn. d. 35.111> “εἰ ἐτεὸν μεθέπεις ἐμὰ δέμνια, νυμφίε Μορρεῦ,
<nonn. d. 35.112> κάτθεο σὸν θώρηκα σιδήρεον, οἷα χορεύει
<nonn. d. 35.113> εἰς γάμον ἁβροχίτων, ὅτε Κύπριδι μίσγεται, ̓́Αρης,
<nonn. d. 35.114> εἵματι χιονέῳ πεπυκασμένος, ὥς περ ̓Απόλλων,
<nonn. d. 35.115> ὄφρα Πόθος καὶ Κύπρις ἑνὶ ζεύξειαν ὀχῆι
<nonn. d. 35.116> ἡμέας ἀμφοτέρους γαμίης ἐπιβήτορας εὐνῆς,
<nonn. d. 35.117> Μορρέα θοῦρος: ἔρως καὶ Χαλκομέδην ̓Αφροδίτη.
<nonn. d. 35.118> οὐ δέχομαι χάλκειον ἐγὼ πόσιν ύψόθι λέκτρων,
<nonn. d. 35.119> αἵματι φοινίσσοντα καὶ αὐχμώοντα κονίῃ:
<nonn. d. 35.120> ἀλλὰ ῥόῳ φαίδρυνε τεὸν δέμας, ὄφρα φανείης
<nonn. d. 35.121> ὡς Φαέθων προχοῇσι λελουμένος ̓Ωκεανοῖο:
<nonn. d. 35.122> ῥῖψον ̓Ενυαλίην σέθεν ἀσπίδα, ῥῖψον ἀκωκήν,
<nonn. d. 35.123> μή ποτέ με πλήξειε τεὴ θανατηφόρος αἰχμή:
<nonn. d. 35.124> κάτθεό μοι δασπλῆτα τεῶν πήληκα κομάων,
<nonn. d. 35.125> ὅττι λόφος κλονέει με τινασσομένης τρυφαλείης:
<nonn. d. 35.126> μὴ νόθον εἶδος ἴδοιμι σιδηρείοιο προσώπου:
<nonn. d. 35.127> τίς πόθος εὐφραίνει με καλυπτομένης σέο μορφῆς;
<nonn. d. 35.128> ούκέτι Μαιονίης ἐπιβήσομαι: οὐδ' ἐνὶ παστῷ
<nonn. d. 35.129> δέξομαι, ἢν ἐθέλῃς, μετὰ Μορρέα Βάκχον ἀκοίτην:
<nonn. d. 35.130> ἔσσομαι ̓Ινδῴη καὶ ἐγώ, φίλος: ἀντὶ δὲ Λυδῆς
<nonn. d. 35.131> κυδαίνω θυέεσσιν ̓Ερυθραίην ̓Αφροδίτην
<nonn. d. 35.132> κρυπταδίη Μορρῆος ὁμευνέτις: ἐν δὲ κυδοιμοῖς
<nonn. d. 35.133> ̓Ινδὸς ἀνὴρ ἐχέτω με συναιχμάζων ̓Αφροδίτῃ:
<nonn. d. 35.134> εἰς δὲ γὰρ ἶσα βέλεμνα καὶ εἰς ἐμὲ διπλόα πέμπων
<nonn. d. 35.135> ἵμερος ἀμφοτέροισι μίαν ξύνωσεν ἀνίην,
<nonn. d. 35.136> εἰς κραδίην Μορρῆι καὶ εἰς φρένα Χαλκομεδείῃ.
<nonn. d. 35.137> κάμνον ἐγὼ κρύπτουσα τεὸν πόθον: οὐ γὰρ ἀκοίτην
<nonn. d. 35.138> παρθένος αἰδομένη προκαλίζεται εἰς ̓Αφροδίτην.”
<nonn. d. 35.139> ὣς φαμένη παρέπεισε γυνὴ δυσέρωτα μαχητὴν
<nonn. d. 35.140> ψευσαμένη: γελάσας δὲ δυσίμερος ἔννεπε Μορρεύς:
<nonn. d. 35.141> “οὐ νέμεσις, Μορρῆα τὸν εὐπήληκα μαχητὴν
<nonn. d. 35.142> χάλκεον ἔγχος ἔχειν ἐνὶ παστάδι Χαλκομεδείης,
<nonn. d. 35.143> ὄφρα περιπτύξω σε, φερώνυμε, χαλκὸν ἀείρων:
<nonn. d. 35.144> ἔμπης φοίνιον ἔγχος ἀναίνομαι, οὐδὲ βοείης
<nonn. d. 35.145> ἅπτομαι: ὡς ἐθέλεις δέ, λελουμένος εἰς σὲ χορεύω
<nonn. d. 35.146> χερσὶν ἀναιμάκτοισι, καὶ ἔσσομαι ἄλλος ἀκοίτης,
<nonn. d. 35.147> γυμνὸς ̓́Αρης μετὰ δῆριν ἔχων γυμνὴν ̓Αφροδίτην.
<nonn. d. 35.148> καύρην Δηριαδῆος ἀναίνομαι: αὐτὸς ἐλάσσω
<nonn. d. 35.149> ἐκ μεγάρων ἀέκουσαν ἐμὴν ζηλήμονα νύμφην:
<nonn. d. 35.150> οὐκέτι Βασσαρίδεσσι κορύσσομαι, εἴ με κελεύεις,
<nonn. d. 35.151> ἀλλὰ φίλοις ναέτῃσι μαχέσσομαι: ̓Ινδὸν ὀλέσσω
<nonn. d. 35.152> οἴνοπα θύρσον ἔχων, οὐ χάλκεον ἔγχος ἀείρων:
<nonn. d. 35.153> ῥίψω δ̓ἔντεα πάντα καὶ ἄνθεα λεπτὰ τινάξω,
<nonn. d. 35.154> ὑμετέρῳ βασιλῆι συναιχμάζων Δινύσῳ.”
<nonn. d. 35.155> ὣς εἰπὼν παλάμης μελίην ἀπεσείσατο Μορρεύς,
<nonn. d. 35.156> καὶ λίφον ἰδρώοντος ἀπεσφήκωσε καρήνου,
<nonn. d. 35.157> μυδαλέης δ' ἔρρεψεν ἑῆς τελαμῶνα βοείης
<nonn. d. 35.158> εὐκαμάτῳ ῥαθάμιγγι λελουμένον ὴθάδος ὤμου:
<nonn. d. 35.159> λύσατο καὶ χάλκειον ἀπὸ στέρνοιο χιτῶνα,
<nonn. d. 35.160> αἱμαλέον θώρηκα. καὶ ἔντεα κείμενα γαίῃ
<nonn. d. 35.161> Μορρέος ἱμείροντος ἐδείκνυεν ̓́Αρεϊ Κύπρις
<nonn. d. 35.162> μορφῇ ἀθωρήκτῳ νικώμενα Χαλκομεδείης:
<nonn. d. 35.163> καί τινα μῦθον ἔειπεν, ἑὸν δ' ἐρέθιζεν ἀκοίτην:
<nonn. d. 35.164> “̓͂Αρες, ἐσυλήθης: πολέμους ἠρνήσατο Μορρεύς,
<nonn. d. 35.165> οὐ φορέων θώρηκα καὶ οὐ ξίφος: ἀλλὰ γυναῖκα
<nonn. d. 35.166> ἱμερτὴν ποθέων ἀπεσείσατο τεύχεα χειρῶν.
<nonn. d. 35.167> καὶ σὺ τεὸν δόρυ θοῦρον ἀναίνεο, καὶ σὺ θαλάσσῃ
<nonn. d. 35.168> λούεο σῶν σακέων γυμνούμενος: ἀπτόλεμος γὰρ
<nonn. d. 35.169> Κύπρις ἀριστεύει πλέον ̓́Αρεος, οὐδὲ χατίζει
<nonn. d. 35.170> ἀσπίδος, οὐ μελίης ποτὲ δεύεται: ἀμφότερον γὰρ
<nonn. d. 35.171> ἔγχος ἐμὸν πέλε κάλλος ἐμὸν ξίφος ἔπλετο μορφή,
<nonn. d. 35.172> καὶ βλεφάρων ἀκτῖνες ἐμοὶ γεγάασιν ὀιστοί:
<nonn. d. 35.173> μαζὸς ἀκοντίζει πλέον ἔγχεος: ἱμερόεις γὰρ
<nonn. d. 35.174> ἀντὶ δοριθρασέος θαλαμηπόλος ἔπλετο Μορρεύς.
<nonn. d. 35.175> μὴ Σπάρτης ἐπίβηθι, μαχήμονες ἧχι πολῖται
<nonn. d. 35.176> χάλκεον εἶδος ἔχουσι κορυσσομένης ̓Αφροδίτης,
<nonn. d. 35.177> μή σε δόρυ κρατέουσα τεῷ πλήξειε σιδήρῳ.
<nonn. d. 35.178> οὐ τόσον αἰχμάζεις, ὅσον ὀφρύες: οὐ τόσον αἰχμαὶ
<nonn. d. 35.179> ἀνέρας οὐτάζουσιν, ὅσον βάλλουσιν ὀπωπαί:
<nonn. d. 35.180> δέρκεο σοὺς θεράποντας, ὑποδρηστῆρας ̓Ερώτων,
<nonn. d. 35.181> καὶ θρασὺν αὐχένα κάμψον ἀνικήτῳ Κυθερείῃ.
<nonn. d. 35.182> ̓͂Αρες, ἐνικήθης, ὅτι χάλκεον ἔγχος ἐάσας
<nonn. d. 35.183> νεβρίδα Χαλκομέδης γαμίην ὑπεδύσατο Μορρεύς.”
<nonn. d. 35.184> εἶπε μόθους γελόωσα φιλομμειδὴς ̓Αφροδίτη,
<nonn. d. 35.185> ̓́Αρεα κερτομέουσα γαμοστόλον, ἄγχι δὲ πόντου
<nonn. d. 35.186> καλλείψας ἀκόμιστον ἐπ' αἰγιαλοῖο χιτῶνα
<nonn. d. 35.187> θαλπόμενος γλυκερῇσι μεληδόσι λούσατο Μορρεύς,
<nonn. d. 35.188> γυμνὸς ἐών: ψυχρῇ δὲ δέμας φαίδρυνε θαλάσσῃ,
<nonn. d. 35.189> θερμὸν ἔχων Παφίης ὀλίγον βέλος: ἐν δὲ ῥεέθροις
<nonn. d. 35.190> ̓Ινδῴην ἱκέτευεν ̓Ερυθραίην ̓Αφροδίτην,
<nonn. d. 35.191> εἰσαΐων, ὅτι Κύπρις ἀπόσπορός ἐστι θαλάσσης:
<nonn. d. 35.192> λουσάμενος δ' ἀνέβαινε μέλας πάλιν: εἶχε δὲ μορφήν,
<nonn. d. 35.193> ὡς φύσις ἐβλάστησε, καὶ ἀνέρος οὐ δέμας ἅλμη,
<nonn. d. 35.194> οὐ χροιὴν μετάμειψεν, ἐρευθαλέη περ ἐοῦσα.
<nonn. d. 35.195> καὶ κενεῇ χρόα λοῦσεν ἐπ' ἐλπίδι: χιόνεος γὰρ
<nonn. d. 35.196> ἱμερόεις μενέαινε φανήμεναι ἄζυγι κούρῃ:
<nonn. d. 35.197> καὶ λινέῳ κόσμησε δέμας χιονώδεϊ πέπλῳ,
<nonn. d. 35.198> οἷον ἔσω θώρηκος ἀεὶ φορέουσι μαχηταί.
<nonn. d. 35.199> ἱσταμένη δ' ἄφθογγος ἐπ' ᾐόνος εἶχε σιωπὴν
<nonn. d. 35.200> Χαλκομέδη δολόεσσα: μεταστρεφθεῖσα δὲ κούρη
<nonn. d. 35.201> Μορρέος ἀχλαίνοιο σαόφρονας εἷλκεν ὀπωπάς,
<nonn. d. 35.202> ἀσκεπὲς αἰδομένη δέμας ἀνέρος: εἰσιδέειν γὰρ
<nonn. d. 35.203> ἅζετο θῆλυς ἐοῦσα λελουμένον ἄρσενα κούρη.
<nonn. d. 35.204> ἀλλ' ὅτε χῶρον ἔρημον ἐσέδρακεν ἅρμενον εὐναῖς,
<nonn. d. 35.205> τολμηρὴν παλάμην ὀρέγων αἰδήμονι νύμφῃ
<nonn. d. 35.206> εἵματος ἀψαύστοιο σαόφρονος ἥψατο κούρης:
<nonn. d. 35.207> καί νύ κεν ἀμφίζωστον ἑλὼν εὐήνορι δεσμῷ
<nonn. d. 35.208> νυμφιδίῳ σπινθῆρι βιήσατο θυιάδα κούρην:
<nonn. d. 35.209> ἀλλά τις ἀχράντοιο δράκων ἀνεπήλατο κόλπου,
<nonn. d. 35.210> παρθενικῆς ἀγάμοιο βοηθόος, ἀμφὶ δὲ μίτρην
<nonn. d. 35.211> ἀμφιλαφὴς κυκλοῦτο φυλάκτορι γαστέρος ὁλκῷ:
<nonn. d. 35.212> ὀξὺ δὲ συρίζοντος ἀσιγήτων ἀπὸ λαιμῶν
<nonn. d. 35.213> πέτραι ἐμυκήσαντο: φόβῳ δ' ἐλελίζετο Μορρεὺς
<nonn. d. 35.214> αὐχένιον μύκημα νόθης σάλπιγγος ἀκούων,
<nonn. d. 35.215> παπταίνων ἀγάμοιο προασπιστῆρα κορείης:
<nonn. d. 35.216> καὶ πρόμος ἀμφιέλικτος ἀνεπτοίησε μαχητήν,
<nonn. d. 35.217> οὐρὴν ἀγκυλόκυκλον ἐπ' αὐχένι φωτὸς ἑλίξας,
<nonn. d. 35.218> ἔγχος ἔχων στόμα λάβρον: ἐτοξεύοντο δὲ πολλοὶ
<nonn. d. 35.219> ἰὸν ἀκοντίζοντες ἐχιδνήεντες ὀιστοί:
<nonn. d. 35.220> οἱ μὲν ἀμιτρώτοιο διαΐσσοντες ἐθείρης,
<nonn. d. 35.221> οἱ δὲ δρακοντοκόμοιο δι' ἰξύος, οἱ δ' ἀπὸ κόλπου
<nonn. d. 35.222> ̓́Αρεα συρίζοντες ἐβακχεύοντο μαχηταί.
<nonn. d. 35.223> ὄφρα μὲν ὑψιλόφοιο πρὸ ἄστεος ἵστατο Μορρεύς,
<nonn. d. 35.224> Χαλκομέδην δολόεσσαν ἀνήνυτον εἰς γάμον ἕλκων,
<nonn. d. 35.225> τόφρα δὲ Βασσαρίδος στρατιῆς εὔοπλος ̓Ενυὼ
<nonn. d. 35.226> ἔγχος ἀτειρήεντος ἀλεύατο Δηριαδῆος.
<nonn. d. 35.227> καὶ γὰρ ἀπ' Οὐλύμποιο θορὼν ὠκύπτερος ̔Ερμῆς,
<nonn. d. 35.228> ἀντίτυπον Βρομίοιο φέρων ἴνδαλμα προσώπου,
<nonn. d. 35.229> Βακχείην ἐκάλεσσεν ὅλην στίχα μύστιδι φωνῇ:
<nonn. d. 35.230> δαιμονίην δὲ γυναῖκες ὅτ' ἔκλυον Εὔιον ἠχώ,
<nonn. d. 35.231> εἰς ἕνα χῶρον ἵκανον: ἀπὸ τριόδων δὲ κομίζων
<nonn. d. 35.232> Μαιναλίδων ὅλον ἔθνος ἐς ἀγκύλα κύκλα κελεύθου
<nonn. d. 35.233> ἤγαγεν ὠκυπέδιλος, ἕως σχεδὸν ἤιε πύργων:
<nonn. d. 35.234> καὶ φυλάκων στοιχηδὸν ἀκοιμήτοισιν ὀπωπαῖς
<nonn. d. 35.235> νήδυμον ὕπνον ἔχευεν ἑῇ πανθελγέι ῥάβδῳ
<nonn. d. 35.236> φώριος ̔Ερμείας, πρόμος ἔννυχος: ἐξαπίνης δὲ
<nonn. d. 35.237> ̓Ινδοῖς μὲν ζόφος ἦεν, ἀθηήτοισι δὲ Βάκχαις
<nonn. d. 35.238> φέγγος ἔην ἀδόκητον: ἀδουπήτων δὲ γυναικῶν
<nonn. d. 35.239> λάθριος ἡγεμόνευε δι' ἄστεος ἄπτερος ̔Ερμῆς:
<nonn. d. 35.240> χειρὶ δὲ θεσπεσίῃ βριαρὴν κληῖδα πυλάων
<nonn. d. 35.241> ἠλιβάτων ὤιξε, καὶ ἠέλιος πέλε Βάκχαις.
<nonn. d. 35.242> ̓Ηματίην δ' ὅτε νύκτα φαεσφόρος ἤλασεν ̔Ερμῆς,
<nonn. d. 35.243> Δηριάδης ὑπέροπλος ἔχων ἀτέλεστον ἀπειλὴν
<nonn. d. 35.244> Βασσαρίδων μάστευε λιπόπτολιν ἑσμὸν ὁδίτην.
<nonn. d. 35.245> ὡς δ' ὅτε τις κατὰ νύκτα βαθυπλούτοις ἐν ὀνείροις
<nonn. d. 35.246> τέρπεται ἀπρήκτοισιν ἐπ' ἐλπωρῇσιν, ἀείρων
<nonn. d. 35.247> ἀφνειαῖς παλάμῃσι μινυνθαδίου χύσιν ὄλβου,
<nonn. d. 35.248> ὑπναλέων κτεάνων ἀπατήλιον ἐλπίδα βόσκων:
<nonn. d. 35.249> ἀλλ' ὅτε φαινομένης ῥοδοειδέος ἠριγενείης
<nonn. d. 35.250> χάζεται εὐκτεάνοιο παλίλλυτος ὄψις ὀνείρου,
<nonn. d. 35.251> σὺν κενεαῖς παλάμῃσιν ἐγείρεται, οὐδὲν ἀείρων,
<nonn. d. 35.252> ῥίψας κλεψινόων σκιοειδέα τέρψιν ὀνείρων:
<nonn. d. 35.253> ὣς τότε Δηριάδης, ὅτε μὲν ζόφος εἶχεν ἀγυιάς,
<nonn. d. 35.254> τέρπετο Βασσαρίδων δοκέων αὐτόσσυτον ἄγρην
<nonn. d. 35.255> ἀμφιέπειν ἔντοσθεν ἐεργομένων πυλεώνων,
<nonn. d. 35.256> ψευδομένην ἀνόνητον ἔχων σκιοειδέα νίκην:
<nonn. d. 35.257> ἀλλ' ὅτε φέγγος ἔλαμψε, καὶ οὐκέτι δέρκετο Βάκχας,
<nonn. d. 35.258> ὡς ὄναρ ἔδραμε πάντα, καὶ ἴαχε πενθάδι φωνῇ.
<nonn. d. 35.259> ὡς Διὶ καὶ Φαέθοντι χολώετο καὶ Διονύσῳ,
<nonn. d. 35.260> Μαιναλίδας φυγάδας διζήμενος. ἀμφὶ δὲ πύργους
<nonn. d. 35.261> Βασσαρίδες κελάδησαν ἀνάμπυκες Εὐάδι φωνῇ.
<nonn. d. 35.262> Δηριάδης δ' ἐδίωκε τὸ δεύτερον, ἔγρετο δὲ Ζεὺς
<nonn. d. 35.263> Καυκάσου ἐν κορυφῇσιν ἀπορρίψας πτερὸν ̔́Υπνου:
<nonn. d. 35.264> καὶ δόλον ἠπεροπῆα μαθὼν κακοεργέος ̔́Ηρης
<nonn. d. 35.265> Σειληνοὺς ἐδόκευε πεφυζότας, ἔδρακε Βάκχας
<nonn. d. 35.266> σπερχομένας ἀγεληδὸν ἀπὸ τριόδων, ἀπὸ πύργων,
<nonn. d. 35.267> καὶ Σατύρους κείροντα καὶ ἀμώοντα γυναῖκας
<nonn. d. 35.268> Δηριάδην ἐνόησεν ὀπίστερον, ὄρχαμον ̓Ινδῶν,
<nonn. d. 35.269> υἱέα δ' ἐν δαπέδῳ κατακείμενον: ἀμφὶ δὲ νύμφαι
<nonn. d. 35.270> ἐγγὺς ἔσαν στεφανηδόν: ὁ δ' ἐν στροφάλιγγι κονίης
<nonn. d. 35.271> κεῖτο καρηβαρέων, ὀλιγοδρανὲς ἄσθμα τιταίνων,
<nonn. d. 35.272> ἀφρὸν ἀκοντίζων χιονώδεα, μάρτυρα λύσσης.
<nonn. d. 35.273> καὶ φθονερῆς ἤλεγξε δόλον δυσμήχανον ̔́Ηρης,
<nonn. d. 35.274> καὶ δολίην παράκοιτιν ἐμέμψατο κέντορι μύθῳ:
<nonn. d. 35.275> καί νύ κεν ἀχλυόεντος ὁμέστιον ̓Ιαπετοῖο
<nonn. d. 35.276> ὕπνον ὀμιχλήεντι κατεκλήισσε βερέθρῳ,
<nonn. d. 35.277> εἰ μὴ Νὺξ ἱκέτευε, θεῶν δμήτειρα καὶ ἀνδρῶν.
<nonn. d. 35.278> καὶ μόγις εὐνήσας ὀλοὸν χόλον ἴαχεν ̔́Ηρῃ:
<nonn. d. 35.279> “οὔ πω ἐμῆς Σεμέλης ἐκορέσσαο, δύσμαχος ̔́Ηρη,
<nonn. d. 35.280> ἀλλ' ἔτι καὶ φθιμένῃ τάχα χώεαι; οὐδὲ καὶ αὐτὴ
<nonn. d. 35.281> σὸν κότον ἐπρήυνεν ἀτέρμονα νυμφιδίη φλόξ,
<nonn. d. 35.282> λέκτρα διασκεδάσασα Διοβλήτοιο Θυώνης;
<nonn. d. 35.283> ̓Ινδοφόνῳ τέο μέχρις ἐπιβρίθεις Διονύσῳ;
<nonn. d. 35.284> ἅζεο σοὺς προτέρους πάλιν ἄκμονας: εἰσέτι κεῖνοι,
<nonn. d. 35.285> εἰσέτι μοι παρέασιν ἀρηγόνες, οὓς ποσὶ δήσας
<nonn. d. 35.286> ὑμετέροις ἔσφιγξα: σὺ δ' ἄστατος ὑψόθι γαίης
<nonn. d. 35.287> αἰθέρι καὶ νεφέλῃσι μετάρσιον εἶχες ἀνάγκην:
<nonn. d. 35.288> καὶ θρασὺς ἐν νεφέλῃσι περίπλοκον ὑψόθι γαίης
<nonn. d. 35.289> δέσμιον εἶδεν ̓́Αρης σε, καὶ οὐ χραίσμησε τεκούσῃ:
<nonn. d. 35.290> οὐ πυρόεις ̔́Ηφαιστος ἐπήρκεσεν: οὐ δύναται γὰρ
<nonn. d. 35.291> τλήμεναι αἰθαλόεντος ἕνα σπινθῆρα κεραυνοῦ.
<nonn. d. 35.292> δήσω σὰς παλάμας χρυσέῳ πάλιν ἠθάδι δεσμῷ:
<nonn. d. 35.293> ̓́Αρεα δ' ἀρραγέεσσιν ἀλυκτοπέδῃσι πεδήσω
<nonn. d. 35.295> εἰς τροχὸν αὐτοκύλιστον ὁμόδρομον, οἷος ἀλήτης
<nonn. d. 35.296> Τάνταλος ἠερόφοιτος ἤ ̓Ιξίων μετανάστης:
<nonn. d. 35.294> καί μιν ἀναλθήτοισιν ὅλον πληγῇσιν ἱμάσσω,
<nonn. d. 35.297> εἰσόκε νικήσειεν ἐμὸς πάις υἱέας ̓Ινδῶν.
<nonn. d. 35.298> ἀλλὰ τεῷ Κρονίωνι χαρίζεαι, αἴ κεν ἐλάσσῃς
<nonn. d. 35.299> λύσσαν ἐριπτοίητον ἱμασσομένου Διονύσου,
<nonn. d. 35.300> μηδὲ λίπῃς κοτέοντα τεὸν πόσιν, ἀλλὰ μολοῦσα
<nonn. d. 35.301> ̓Ινδῴης ἀκίχητος ὑπὸ κλέτας εὔβοτον ὕλης
<nonn. d. 35.302> Βάκχῳ μαζὸν ὄρεξον ἐμὴν μετὰ μητέρα ̔Ρείην,
<nonn. d. 35.303> ὄφρα τελειοτέροισιν ἑοῖς στομάτεσσιν ἀρύσσῃ
<nonn. d. 35.304> σὴν ἱερὴν ῥαθάμιγγα προηγήτειραν ̓Ολύμπου,
<nonn. d. 35.305> καὶ βατὸν αἰθέρα τεῦξον ἐπιχθονίῳ Διονύσῳ:
<nonn. d. 35.306> ὑμετέρῳ δὲ γάλακτι δέμας χρίσασα Λυαίου
<nonn. d. 35.307> σβέσσον ἀμερσινόοιο δυσειδέα λύματα νούσου.
<nonn. d. 35.308> καί σοι ἐπεντύνω γέρας ἄξιον: ὑμετέρῃ γὰρ
<nonn. d. 35.309> στηρίξω κατ' ̓́Ολυμπον ἐοικότα κύκλον ἐέρσῃ,
<nonn. d. 35.310> ̔Ηραίοιο γάλακτος ἐπώνυμον, ὄφρα γεραίρω
<nonn. d. 35.311> ἰκμάδα πασιμέλουσαν ἀλεξικάκου σέο μαζοῦ:
<nonn. d. 35.312> μοῦνον ἐμοί πεφύλαξο Διὸς φιλότεκνον ἀπειλήν,
<nonn. d. 35.313> μηδέ πάλιν δόλον ἄλλον ἐπεντύνῃς Διονύσω.”
<nonn. d. 35.314> ὣς εἰπὼν προέηκε παλίγκοτον εὐνέτιν ̔́Ηρην
<nonn. d. 35.315> Βακχείης κακότητος ἀλεξήτειραν ἀνάγκῃ,
<nonn. d. 35.316> ἵλαον εὐάντητον ἀτυζομένῳ Διονύσῳ,
<nonn. d. 35.317> ὄφρα δέμας Βρομίοιο γαλαξαίῃσιν ἐέρσαις
<nonn. d. 35.318> χειρὶ περιχρίσειε θεοτρεφέων ἀπὸ μαζῶν.
<nonn. d. 35.319> ̔́Ηρη δ' οὐκ ἀμέλησεν: ἀκεσσιπόνοιο δὲ θηλῆς
<nonn. d. 35.320> θεσπεσίῃ ῥαθάμιγγι δέμας χρίσασα Λυαίου
<nonn. d. 35.321> ἄγρια δαιμονίης ἀπεσείσατο λύματα λύσσης:
<nonn. d. 35.322> καὶ δίδυμον φθόνον εἶχεν ὑποκλέπτοντι προσώπῳ
<nonn. d. 35.323> ἠνορέην ὁρόωσα καὶ ἀγλαΐην Διονύσου,
<nonn. d. 35.324> καὶ φθονεραῖς παλάμῃσι μεμηνότος ἥψατο Βάκχου:
<nonn. d. 35.325> ἀμφί δέ οἱ στομάτεσσιν ἀνειρύσσασα χιτῶνος
<nonn. d. 35.326> ἀμβροσίης πλήθουσαν ἑὴν γυμνώσατο θηλήν,
<nonn. d. 35.327> θλιβομένην βλύζουσα χύσιν ζηλήμονι μαζῷ:
<nonn. d. 35.328> καί μιν ἀνεζώγρησε: τανυπλοκάμου δὲ Λυαίου
<nonn. d. 35.329> ὄμμασι μηκεδανοῖσι τόσην διεμέτρεεν ἥβην,
<nonn. d. 35.330> εἴ ποτε τηλίκον εἶδος ἐπιχθονίη τέκε γαστήρ,
<nonn. d. 35.331> εἰ τόσος ἦεν ̓́Αρης ἐγχεσπάλος, εἰ τόσος ̔Ερμῆς,
<nonn. d. 35.332> εἰ Φαέθων πέλε τοῖον ἢ ἱμερόφωνος ̓Απόλλων:
<nonn. d. 35.333> καί μιν ἔχειν μενέαινεν ἐν αἰθέρι νυμφίον ̔́Ηβης,
<nonn. d. 35.334> εἰ μή οἱ κατένευσε μετὰ χρόνον ὑψιμέδων Ζεὺς
<nonn. d. 35.335> μόρσιμον ̔Ηρακλῆα δυωδεκάεθλον ἀκοίτην.
<nonn. d. 35.336> ἡ μὲν ἀλεξήσασα πόνον μανιώδεα Βάκχου
<nonn. d. 35.337> ὑψιφανὴς ἀνέβαινε τὸ δεύτερον εἰς χορὸν ἄστρων,
<nonn. d. 35.338> μὴ στρατιὴν ἀσίδηρον ἐσαθρήσῃ Διονύσου
<nonn. d. 35.339> μαρναμένην νάρθηκι καὶ ἀμπελόεντι κορύμβῳ,
<nonn. d. 35.340> καὶ προμάχους κταμένους ὀλίγῳ ῥηξήνορι θύρσῳ.
<nonn. d. 35.341> οὐδὲ μάχης ἀμέλησε Διὸς πάις, ἀλλὰ μαχητὰς
<nonn. d. 35.342> θωρήξας παλίνορσος ἀγέστρατον ἴαχε φωνήν,
<nonn. d. 35.343> χειρὶ Γιγαντοφόνῳ ταμεσίχροα κισσὸν ἐλίσσων:
<nonn. d. 35.344> “θαρσαλέοι μάρνασθε τὸ δεύτερον: ὲν πολέμοις γὰρ
<nonn. d. 35.345> Ζεὺς πάλιν ἡμείων πρόμος ἵσταται, υἱέι Βάκχῳ
<nonn. d. 35.346> ἴλαος, οὐρανόθεν δὲ προασπίζων Διονύσου
<nonn. d. 35.347> ἀθανάτων χορὸς ἦλθε, καὶ οὐκέτι χώεται ̔́Ηρη.
<nonn. d. 35.348> τίς στεροπῇ Κρονίδαο μαχέσσεται; ἢ πότε δειλοὶ
<nonn. d. 35.349> δυσμενέες μίμνουσι κορυσσομένοιο κεραυνοῦ;
<nonn. d. 35.350> ἶσος ἐμῷ γενετῆρι φανήσομαι: ἐν πολέμοις γὰρ
<nonn. d. 35.351> γηγενέας Τιτῆνας ἐμὸς νίκησε Κρονίων,
<nonn. d. 35.352> νικήσω καὶ ἔγωγε χαμαιγενέων γένος ̓Ινδῶν.
<nonn. d. 35.353> σήμερον ἀθρήσητε κορυμβοφόρον μετὰ νίκην
<nonn. d. 35.354> Δηριάδην ἱκέτην βραδυπειθέα, καὶ χορὸν ̓Ινδῶν
<nonn. d. 35.355> αὐχένα δοχμώσαντα γαληναίῳ Διονύσῳ.
<nonn. d. 35.356> καὶ ποταμὸν μεθέποντα μεθυσφαλὲς Εὔιον ὕδωρ:
<nonn. d. 35.357> ἀντιβίους δ' ὄψεσθε παρὰ κρητῆρι Λυαίου
<nonn. d. 35.358> ξανθὸν ὕδωρ πίνοντας ἀπ' οἰνοπόρου ποταμοῖο,
<nonn. d. 35.359> καὶ θρασὺν ̓Ινδὸν ἄνακτα, κατάσχετον οἴνοπι κισσῷ,
<nonn. d. 35.360> ἰλλόμενον πετάλοισι καὶ ἀμπελόεντι κορύμβῳ,
<nonn. d. 35.361> εἴκελα δεσμὰ φέροντα, τά περ μετὰ κύματα λύσσης
<nonn. d. 35.362> Νυσιάδες βοόωσι θεουδέες εἰσέτι Νύμφαι,
<nonn. d. 35.363> ἀλκῆς ἡμετέρης ἐπιμάρτυρες, ὁππότε κισσοῦ
<nonn. d. 35.364> ἀγχονίῳ σφίγξασα θεημάχον ἀνέρα δεσμῷ
<nonn. d. 35.365> ̓Αρραβίην ἐφόβησεν ἐμὴ θρασυεργὸς ὀπώρη,
<nonn. d. 35.366> ἅμματι βοτρυόεντι βιαζομένου Λυκοόργου.
<nonn. d. 35.367> ἀλλὰ τόσου μετὰ κύκλα κυλινδομένοιο κυδοιμοῦ
<nonn. d. 35.368> ληίδα δυσμενέων συλήσατε καὶ κτέρας ἅλμης,
<nonn. d. 35.369> μαρμαρέας λάιγγας, ἐμὴν δ' ἐπὶ μητέρα ̔Ρείην
<nonn. d. 35.370> ἑλκομένας πλοκάμοιο μεταστήσασθε γυναῖκας:
<nonn. d. 35.371> καὶ προμάχους τίσασθε δεδουπότας, ὧν ἐπὶ πότμῳ
<nonn. d. 35.372> τείρομαι ὀξείῃσι μεληδόσιν: ἐν κραδίῃ δὲ
<nonn. d. 35.373> ἀμφότερον κοτέω τε καὶ ἄχνυμαι, ὅττι δοκεύω
<nonn. d. 35.374> Δηριάδην ζώοντα καὶ ἀκτερέιστον ̓Οφέλτην,
<nonn. d. 35.375> μεμφόμενον μετὰ πότμον ἀεργέα χεῖρα Λυαίου:
<nonn. d. 35.376> οὐκέτι Κωδώνη θωρήσσεται, οὐκέτι δειλὴ
<nonn. d. 35.377> μάρναται ̓Αλκιμάχεια δορυσσόος: ἀλλὰ καὶ αὐτὸς
<nonn. d. 35.378> Αἰβίαλος δέδμητο, καὶ εἰσέτι θύρσον ἐρύκω.
<nonn. d. 35.379> αἰδέομαι μετὰ δῆριν ̓Αρέστορα, μὴ καὶ ἀκούσῃ,
<nonn. d. 35.380> ὅττι θανὼν οὐχ εὗρεν ἀρηγόνα νεκρὸς ̓Οφέλτης:
<nonn. d. 35.381> οὐ δύναμαι Κρήτης Κορυβαντίδος ἄστυ περῆσαι,
<nonn. d. 35.382> μὴ γενέτης ̓Αγέλαος ὀλωλότα παῖδα γοήσῃ,
<nonn. d. 35.383> ̓Ανθέος ὀλλυμένοιο φόνον νήποινον ἀκούων:
<nonn. d. 35.384> αἰδέομαι Μίνωι φανήμεναι: ἐν κλισίῃ γὰρ
<nonn. d. 35.385> ̓Αστέριος μογέει βεβολημένος, ὃν πλέον ἄλλων
<nonn. d. 35.386> ῥύσομαι: Εὐρώπης γάρ ἔχεε γένος: ἀλλὰ σαώσας
<nonn. d. 35.387> νόστιμον ἀρτεμέοντα πάλιν γενετῆρι κομίσσω
<nonn. d. 35.388> πηὸν ἐμὸν μετὰ δῆριν, ὅπως μὴ Κάδμος ἀκούσῃ
<nonn. d. 35.389> ̓Αστέριον χατέοντα λιποπτολέμου Διονύσου.
<nonn. d. 35.390> ἀλλὰ πάλιν μάρνασθε, καὶ εἰν ἑνὶ πᾶσιν ἀρήξω,
<nonn. d. 35.391> τοσσατίων ἕνα μοῦνον ἀποκτείνας ὀλετῆρα.”
<nonn. d. 36.1> ὣς φάμενος θάρσυνε γεγηθότας ἡγεμονῆας:
<nonn. d. 36.2> Δηριάδης δ' ἑτέρωθεν ἑοὺς ἐκόρυσσε μαχητάς.
<nonn. d. 36.3> ἀμφοτέρῃ δὲ φάλαγγι θεοὶ ναετῆρες ̓Ολύμπου
<nonn. d. 36.4> κεκριμένοι στέλλοντο κυβερνητῆρες ̓Ενυοῦς,
<nonn. d. 36.5> οἱ μὲν Δηριαδῆος ἀρηγόνες, οἱ δὲ Λυαίου.
<nonn. d. 36.6> Ζεὺς μὲν ἄναξ μακάρων ὑψίζυγος ὑψόθι Κέρνης
<nonn. d. 36.7> ̓́Αρεος εἶχε τάλαντα παρακλιδόν: οὐρανόθεν δὲ
<nonn. d. 36.8> ἔμπυρον ὑδατόεις προκαλίζετο κυανοχαίτης
<nonn. d. 36.9> ἠέλιον, γλαυκῶπιν ̓́Αρης, ̔́Ηφαιστος ̔Υδάσπην:
<nonn. d. 36.10> ̔́Ηρης δ' ἀντικέλευθος ὀρεστιὰς ̓́Αρτεμις ἔστη:
<nonn. d. 36.11> Λητῴην δ' ἐπὶ δῆριν ἐύρραπις ἤλυθεν ̔Ερμῆς.
<nonn. d. 36.12> καὶ ζαθέου πολέμου διδυμόκτυπος ἔβρεμεν ἠχὼ
<nonn. d. 36.13> ἀμφοτέροις μακάρεσσιν, ἐπεσσυμένων δὲ κυδοιμῷ
<nonn. d. 36.14> ̓́Αρης ἑπταπέλεθρος ἐμάρνατο Τριτογενείῃ,
<nonn. d. 36.15> καἰ δόρυ θοῦρον ἴαλλεν: ἀνουτήτου δὲ θεαίνης
<nonn. d. 36.16> μέσσην αἰγίδα τύψεν, ἀθηήτου δὲ καρήνου
<nonn. d. 36.17> ἤλασε Γοργείης ὀφιώδεα λήια χαίτης,
<nonn. d. 36.18> Παλλάδος οὐτήσας λάσιον σάκος: ὀξυτενὴς δὲ
<nonn. d. 36.19> πεμπομένη ῥοιζηδὸν ἀκαμπέος ἔγχεος αἰχμὴ
<nonn. d. 36.20> ποιητὴν πλοκαμῖδα νόθης ἐχάραξε Μεδούσης.
<nonn. d. 36.21> κούρη δ' ἐγρεκύδοιμος ἐπαΐξασα καὶ αὐτὴ
<nonn. d. 36.22> σύγγονον ἔγχος ἄειρεν ἐπ' ̓́Αρεϊ Παλλὰς ἀμήτωρ,
<nonn. d. 36.23> κεῖνο, τό περ φορέουσα λεχώιον ἥλικι χαλκῷ
<nonn. d. 36.24> ἄνθορε πατρῴοιο τελεσσιγόνοιο καρήνου.
<nonn. d. 36.25> καὶ δαπέδῳ γόνυ κάμψε τυπεὶς περιμήκετος ̓́Αρης:
<nonn. d. 36.26> ἀλλά μιν ὀρθώσασα παλινδίνητον ̓Αθήνη
<nonn. d. 36.27> μητρὶ φίλῃ μετὰ δῆριν ἀνούτατον ὤπασεν ̔́Ηρῃ.
<nonn. d. 36.28> ̔́Ηρῃ δ' ἀντερίδαινεν ὀρεσσινόμου Διονύσου
<nonn. d. 36.29> Αρτεμις ὡς συνάεθλος ὀρεστιάς, ἰθυτενὲς δὲ
<nonn. d. 36.30> τόξον ἑὸν κύκλωσεν: ὁμοζήλῳ δὲ κυδοιμῷ
<nonn. d. 36.31> Ηρη Ζηνὸς ἑλοῦσα νέφος πεπυκασμένον ὤμοις
<nonn. d. 36.32> ἀρραγὲς ὡς σάκος εἶχε: καὶ ̓́Αρτεμις ἄλλον ἐπ' ἄλλῳ
<nonn. d. 36.33> ἠερίης πέμπουσα δι' ἄντυγος ἰὸν ἀλήτην
<nonn. d. 36.34> εἰς σκοπὸν ἀχρήιστον ἑὴν ἐκένωσε φαρέτρην,
<nonn. d. 36.35> καὶ νεφέλην ἄρρηκτον ὅλην ἐπύκαζεν ὀιστοῖς:
<nonn. d. 36.36> καὶ γεράνων μιμηλὸς ἔην τύπος ἠεροφοίτης
<nonn. d. 36.37> ἱπταμένων στεφανηδὸν ἀμοιβαίῳ τινὶ κύκλῳ:
<nonn. d. 36.38> καὶ νέφεϊ σκιόεντι πεπηγότες ἦσαν ὀιστοί:
<nonn. d. 36.39> ὠτειλὰς δ' ἀχάρακτος ἀναίμονας εἶχε καλύπτρη.
<nonn. d. 36.40> καὶ κραναὸν κούφισσεν ὑπηνέμιον βέλος ̔́Ηρη,
<nonn. d. 36.41> χειρὶ δὲ δινεύουσα πεπηγότα νῶτα χαλάζης
<nonn. d. 36.42> Αρτεμιν ἐστυφέλιξε χαραδρήεντι βελέμνῳ:
<nonn. d. 36.43> τόξου δ' ἀγκύλα κύκλα συνέθλασε μάρμαρος αἰχμή:
<nonn. d. 36.44> οὐ δὲ μάχην ἀνέκοψε Διὸς δάμαρ: ̓Αρτέμιδος δὲ
<nonn. d. 36.45> στήθεος ἄκρον ἔτυψε μεσαίτατον: ἡ δὲ τυπεῖσα
<nonn. d. 36.46> ἔγχεϊ παχνήεντι χαμαὶ κατέχευε φαρέτρην.
<nonn. d. 36.47> καί οἱ ἐπεγγελόωσα Διὸς μυθήσατο νύμφη:
<nonn. d. 36.48> “̓́Αρτεμι, θηρία βάλλε: τί μείζοσιν ἀντιφερίζεις;
<nonn. d. 36.49> καὶ σκοπέλων ἐπίβηθι: τί σοὶ μόθος; οὐτιδανὰς δὲ
<nonn. d. 36.50> ἐνδρομίδας φορέουσα λίπε κνημῖδας ̓Αθήνῃ:
<nonn. d. 36.51> καὶ λίνα σεῖο τίνασσε δολοπλόκα: θηροφόνοι γὰρ
<nonn. d. 36.52> σοὶ κύνες ἀγρώσσουσι, καὶ οὐ πτερόεντες ὀιστοί:
<nonn. d. 36.53> οὐ σὺ λεοντοφόνον μεθέπεις βέλος: ἀδρανέων γὰρ
<nonn. d. 36.54> σῶν καμάτων ἱδρῶτες ἀνάλκιδές εἰσι λαγωοί:
<nonn. d. 36.55> σῶν δ' ἐλάφων ἀλέγιζε καὶ εὐκεράου σέο δίφρου,
<nonn. d. 36.56> δῶν ἐλάφων ἀλέγιζε: τί σοὶ Διὸς υἷα γεραίρειν
<nonn. d. 36.57> πορδαλίων ἐλατῆρα καὶ ἡνιοχῆα λεόντων;
<nonn. d. 36.58> ἢν δ' ἐθέλῃς, ἔχε τόξον, ̓́Ερως ὅτι τόξα τιταίνει:
<nonn. d. 36.59> παρθενικὴ φυγόδεμνε μογοστόκε, πορθμὸν ̓Ερώτων
<nonn. d. 36.60> κεστὸν ἔχειν ὤφελλες ἀοσσητῆρα λοχείης,
<nonn. d. 36.61> σὺν Παφίῃ, σὺν ̓́Ερωτι: σὺ γὰρ κρατέεις τοκετοῖο.
<nonn. d. 36.62> ἀλλά, τελεσσιγόνοιο κυβερνήτειρα γενέθλης,
<nonn. d. 36.63> ἔρχεο παιδοτόκων ἐπὶ παστάδα θηλυτεράων,
<nonn. d. 36.64> καὶ λοχίοις βελέεσσιν ὀιστεύουσα γυναῖκας
<nonn. d. 36.65> εἴκελος ἔσσο λέοντι λεχωίδος ἐγγύθι νύμφης,
<nonn. d. 36.66> ἀντὶ φιλοπτολέμοιο μογοστόκος. ἀλλὰ καὶ αὐτῆς
<nonn. d. 36.67> λῆγε σαοφρονέουσα σαόφρονος εἵνεκα μίτρης,
<nonn. d. 36.68> ὅττι τεῶν μελέων μεθέπων τύπον ὑψιμέδων Ζεὺς
<nonn. d. 36.69> παρθενικὰς ἀγάμους νυμφεύεται: εἰσέτι κείνην
<nonn. d. 36.70> εἰκόνα σὴν βοόωσι γαμοκλόπον ̓Αρκάδες ὗλαι,
<nonn. d. 36.71> Καλλιστοῦς ἀγάμοιο γαμοστόλον, ὑμετέρην δὲ
<nonn. d. 36.72> ἔμφρονα μάρτυρον ἄρκτον ἔτι στενάχουσι κολῶναι
<nonn. d. 36.73> μεμφομένην νόθον εἶδος ἐρωμανὲς ἰοχεαίρης,
<nonn. d. 36.74> θηλυτέρης ὅτε λέκτρον ἐδύσατο θῆλυς ἀκοίτης.
<nonn. d. 36.75> ἀλλὰ τεὴν ἀνόνητον ἀπορρίψασα φαρέτρην
<nonn. d. 36.76> ̔́Ηρης κάλλιπε δῆριν ἀρείονος: ἢν δ' ἐθελήσῃς,
<nonn. d. 36.77> ὡς λοχίη πολέμιζε τελεσσιγάμῳ Κυθερείῃ.”
<nonn. d. 36.78> ἔννεπε, τειρομένην δὲ παρήλυθεν ̓́Αρτεμιν ̔́Ηρη.
<nonn. d. 36.79> τὴν δὲ φόβῳ μεθύουσαν ἀπὸ φλοίσβοιο κομίζων
<nonn. d. 36.80> ἀμφοτέρῳ πήχυνε κατηφέι Φοῖβος ἀγοστῷ,
<nonn. d. 36.81> καί μιν ἄγων ἔστησεν ἐρημάδος ἔνδοθι λόχμης:
<nonn. d. 36.82> νοστήσας δ' ἀκίχητος ὁμίλεε θέσπιδι χάρμῃ.
<nonn. d. 36.83> καὶ βυθίου προμάχου πυρόεις πρόμος ἀντίος ἔστη,
<nonn. d. 36.84> Φοῖβος ἐς ὑσμίνην Ποσιδήιον: ἀμφὶ δὲ νευρῇ
<nonn. d. 36.85> θῆκε βέλος καὶ πυρσὸν ἐκούφισε Δελφίδι πεύκῃ
<nonn. d. 36.86> ἀμφοτέρῃ παλάμῃ περιδέξιος, ὄφρα κορύσσῃ
<nonn. d. 36.87> ὁλκῷ κυματόεντι σέλας καὶ τόξα τριαίνῃ.
<nonn. d. 36.88> αἰχμὴ δ' αἰθαλόεσσα καὶ ὑδατόεντες ὀιστοὶ
<nonn. d. 36.89> σύμπεσον ἀλλήλοισι: κορυσσομένοιο δὲ Φοίβου
<nonn. d. 36.90> Αρεος ἐσμαράγησε μέλος πατρώιος Αἰθήρ,
<nonn. d. 36.91> βρονταῖον κελάδημα: θυελλήεσσα δὲ σάλπιγξ
<nonn. d. 36.92> οὔασι Φοιβείοισιν ἐπέκτυπε ποντιὰς ̓Ηχώ:
<nonn. d. 36.93> τρίτων δ' εὐρυγένειος ἐβόμβεεν ἠθάδι κόχλῳ
<nonn. d. 36.94> ἀνδροφυὴς ἀτέλεστος, ἀπ' ἰξύος ἔγχλοος ἰχθύς:
<nonn. d. 36.95> Νηρεΐδες δ' ἀλάλαζον: ὑπερκύψας δὲ θαλάσσης
<nonn. d. 36.96> σειομένου τριόδοντος ̓́Αραψ μυκήσατο Νηρεύς.
<nonn. d. 36.97> οὐρανίης δὲ φάλαγγος ὑπέρτερον ἦχον ἀκούων
<nonn. d. 36.98> Ζεὺς χθόνιος κελάδησε, μὴ ἐννοσίγαιος ἀράσσων
<nonn. d. 36.99> γαῖαν ἱμασσομένην ῥοθίων ἐνοσίχθονι παλμῷ
<nonn. d. 36.100> ἁρμονίην κόσμοιο μετοχλίσσειε τριαίνῃ,
<nonn. d. 36.101> μή ποτε κινήσας χθονίων κρηπῖδα βερέθρων
<nonn. d. 36.102> θηητὴν τελέσειεν ἀθηήτου χθονὸς ἕδρην,
<nonn. d. 36.103> μὴ βυθίων φλέβα πᾶσαν ἀναρρήξειεν ἐναύλων
<nonn. d. 36.104> Ταρταρίῳ κευθμῶνι χέων μετανάστιον ὕδωρ,
<nonn. d. 36.105> νέρτερον εὐρώεντα κατακλύζων πυλεῶνα.
<nonn. d. 36.106> τόσσος ἄρα κτύπος ὦρτο θεῶν ἔριδι ξυνιόντων,
<nonn. d. 36.107> καὶ χθόνιαι σάλπιγγες ἐπέβρεμον: ἀμφοτέρους δὲ
<nonn. d. 36.108> ῥάβδον ἐλαφρίζων ἀνεσείρασε μείλιχος ̔Ερμῆς:
<nonn. d. 36.109> τρισσοῖς δ' ἀθανάτοισι μίαν ξυνώσατο φωνήν:
<nonn. d. 36.110> “Γνωτὲ Διὸς καὶ κοῦρε, σὺ μέν, κλυτότοξε, θυέλλαις
<nonn. d. 36.111> πυρσὸν ἔα καὶ τόξα, σὺ δὲ γλωχῖνα τριαίνης,
<nonn. d. 36.112> μὴ μακάρων Τιτῆνες ἐπεγγελάσωσι κυδοιμῷ,
<nonn. d. 36.113> μὴ Κρονίην μετὰ δῆριν ἀπειλήτειραν ̓Ολύμπου
<nonn. d. 36.114> δεύτερον ἀθανάτοισιν ̓́Αρης ἐμφύλιος εἴη,
<nonn. d. 36.115> μὴ μόθον ἄλλον ἴδοιμι μετὰ κλόνον ̓Ιαπετοῖο,
<nonn. d. 36.116> μηδὲ μετὰ Ζαγρῆα καὶ ὀψιγόνου περὶ Βάκχου
<nonn. d. 36.117> φλέξας γαῖαν ἅπασαν ἑῷ πυρὶ χωόμενος Ζεὺς
<nonn. d. 36.118> ἀενάου κλύσσειε τὸ δεύτερον ἄντυγα κόσμου,
<nonn. d. 36.119> ὕδασιν ὀμβρήσας χυτὸν αἰθέρα: μηδὲ νοήσω
<nonn. d. 36.120> ἠερίοις πελάγεσσι διάβροχον ἄρμα Σελήνης:
<nonn. d. 36.121> μὴ ψυχρὴν ἐχέτω Φαέθων πάλιν ἔμπυρον αἴγλην.
<nonn. d. 36.122> πρεσβυτέρῳ δ' ὑπόεικε κυβερνητῆρι θαλάσσης,
<nonn. d. 36.123> πατροκασιγνήτῳ τανύων χάριν, ὅττι γεραίρει
<nonn. d. 36.124> εἰναλίην σέο Δῆλον ἁλὸς μεδέων ἐνοσίχθων:
<nonn. d. 36.125> μή σε λίπῃ φοίνικος ἔρως καὶ μνῆστις ἐλαίης.
<nonn. d. 36.126> τίς πάλιν, ἐννοσίγαιε, δικασπόλος ἐνθάδε Κέκροψ,
<nonn. d. 36.127> τίς πάλιν, ̓́Ιναχος ἄλλος ἑὴν πόλιν ἴαχεν ̔́Ηρῃ,
<nonn. d. 36.128> ὅττι καὶ ̓Απόλλωνι κορύσσεαι, ὥς περ ̓Αθήνῃ,
<nonn. d. 36.129> καὶ μόθον ἄλλον ἔχεις προτέρην μετὰ φύλοπιν ̓́Ηρης;
<nonn. d. 36.130> καὶ σύ, πάτερ μεγάλοιο, κερασφόρε, Δηριαδῆος,
<nonn. d. 36.131> ̔Ηφαίστου πεφύλαξο σέλας μετὰ λαμπάδα Βάκχου,
<nonn. d. 36.132> μή σε πυριγλώχινι καταφλέξειε κεραυνῷ.”
<nonn. d. 36.133> ὣς εἰπὼν ἀνέκοψε θεῶν ἔμφυλον ̓Ενυώ.
<nonn. d. 36.134> καὶ τότε λυσσήεις παλινάγρετον ἄμφεπε χάρμην
<nonn. d. 36.135> Δηριάδης βαρύμηνις, ἀπήμονας ὡς ἴδε Βάκχας:
<nonn. d. 36.136> καὶ μόθον ἀρτεμέοντος ὀπιπεύων Διονύσου
<nonn. d. 36.137> εἰς ἐνοπὴν οἴστρησε πεφυζότας ἡγεμονῆας:
<nonn. d. 36.138> καὶ ξυνὴν πρυλέεσσι καὶ ἱππήεσσιν ἀπειλὴν
<nonn. d. 36.139> βάρβαρον ἐσμαράγησε βαρυφθόγγων ἀπὸ λαιμῶν:
<nonn. d. 36.140> “Σήμερον ἢ Διόνυσον ἐγῶ πλοκαμῖδος ἐρύσσω,
<nonn. d. 36.141> ἠὲ μόθος Βακχεῖος ἀιστώσει γένος ̓Ινδῶν.
<nonn. d. 36.142> ὑμεῖς μὲν Σατύροισιν ἀλεξήτειραν ἀνάγκην
<nonn. d. 36.143> στήσατε: Δηριάδης δὲ κορυσσέσθω Διονύσῳ.
<nonn. d. 36.144> ἡμερίδων δὲ πέτηλα καὶ ὄργανα ποικίλα Βάκχου
<nonn. d. 36.145> φλέξατε, καὶ κλισίας ἐμπρήσατε: Μαιναλίδας δὲ
<nonn. d. 36.146> δμωίδας αὐχήεντι κομίσσατε Δηριαδῆι:
<nonn. d. 36.147> καὶ πυρὶ δήια θύρσα μαραίνετε: βουκεράων δὲ
<nonn. d. 36.148> Σειληνῶν Σατύρων τε πολυσπερέων κεφαλάων
<nonn. d. 36.149> λήιον ἀμήσαντες ἀλοιητῆρι σιδήρῳ
<nonn. d. 36.150> στέψατε πάντα μέλαθρα βοοκραίροισι καρήνοις.
<nonn. d. 36.151> μὴ Φαέθων στέψειε πυραυγέας εἰς δύσιν ἵππους,
<nonn. d. 36.152> πρὶν Σατύρους καὶ Βάκχου ἀλυκτοπέδῃσι κομίσσω
<nonn. d. 36.153> σφιγγόμενον, καὶ στικτὸν ἐμῇ δεδαϊγμένον αἰχμῇ
<nonn. d. 36.154> ῥωγαλέον φορέοντα κατὰ στέρνοιο χιτῶνα,
<nonn. d. 36.155> θύρσον ἀπορρίψαντα: τανυπλοκάμων δὲ γυναικῶν
<nonn. d. 36.156> χαίτην ἀμπελόεσσαν ἐμῷ τεφρώσατε δαλῷ.
<nonn. d. 36.157> θαρσαλέοι δὲ γένεσθε, καὶ ̓Ινδῴην μετὰ χάρμην
<nonn. d. 36.158> νίκην κυδιάνειραν ἀείσατε Δηριαδῆος,
<nonn. d. 36.159> ὄφρά τις ἐρρίγῃσι καὶ ὀψιγόνων στρατὸς ἀνδρῶν
<nonn. d. 36.160> ̓Ινδοῖς Γηγενέεσσιν ἀνικήτοισιν ἐρίζειν.”
<nonn. d. 36.161> ἔννεπε, καὶ προμάχους μετανεύμενος ἄλλον ἐπ' ἄλλῳ
<nonn. d. 36.162> ἡνιόχους οἴστρησεν ἀμετροβίων ἐλεφάντων,
<nonn. d. 36.163> καί πρυλέων πομπῆας ἐπεστήριξεν ὁμίλῳ
<nonn. d. 36.164> μαρναμένους πυργηδόν. ὁμοζήλῳ δὲ κυδοιμῷ
<nonn. d. 36.165> θυρσομανὴς Διόνυσος ἐρημονόμων στίχα θηρῶν
<nonn. d. 36.166> εἰς ἐνοπήν βάκχευεν: ὀριτρεφέες δὲ μαχηταὶ
<nonn. d. 36.167> δαιμονίῃ βρυχηδὸν ἐβακχεύθησαν ἱμάσθλῃ,
<nonn. d. 36.168> καὶ πολὺς ἐκ στομάτων ἐκορύσσετο μαινόμενος θήρ:
<nonn. d. 36.169> ὠμοβόρων δὲ δράκοντες ἀποπτύοντες ὀδόντων
<nonn. d. 36.170> τηλεβόλους πόμπευον ἐς ἠέρα πίδακας ἰοῦ
<nonn. d. 36.171> χάσματι συρίζοντι μεμυκότος ἀνθερεῶνος,
<nonn. d. 36.172> λοξὰ παρασκαίροντες: ἐς ἀντιβίους δὲ θορόντες
<nonn. d. 36.173> αὐτόματον σκοπὸν εἶχον ἐχιδνήεντες ὀιστοί:
<nonn. d. 36.174> καὶ σκολιαῖς ἑλίκεσσιν ἐμιτρώθη δέμας ̓Ινδῶν
<nonn. d. 36.175> εἱλομένων, βροτέους δὲ πόδας σφηκώσατο σειρὴ
<nonn. d. 36.176> εἰς δρόμον ἀίσσοντας. ̓Αρειμανέες δὲ γυναῖκες
<nonn. d. 36.177> δῆριν ἐμιμήσαντο δρακοντοβόλου Φιδαλείης,
<nonn. d. 36.178> ἥ ποτε κέντρον ἔχουσα γυναικείοιο κυδοιμοῦ
<nonn. d. 36.179> δυσμενέας νίκησεν ἐχιδνήεσσι κορύμβοις...
<nonn. d. 36.180> καί τις ἀπὸ στομάτων δολιχόσκιον ἔγχος ἰάλλων
<nonn. d. 36.181> ἰὸν ἀκοντιστῆρα κατέπτυε Δηριαδῆος,
<nonn. d. 36.182> καὶ φονίῃ ῥαθάμιγγι χάλυψ ἐδιαίνετο θώρηξ.
<nonn. d. 36.183> καὶ νέκυς ἐν χθονὶ κεῖτο τυπεὶς ζώοντι βελέμνῳ,
<nonn. d. 36.184> ἄπνοος ἀμφιέπων βέλος ἔμπνοον. ὀρθοπόδων δὲ
<nonn. d. 36.185> εἰς λοφιὴν ἐπίκυρτον ἀναΐξας ἐλεφάντων
<nonn. d. 36.186> πόρδαλις ᾐώρητο μετάρσιος ἅλματι ταρσῶν:
<nonn. d. 36.187> πυκνὰ δὲ θηρείοιο κατεστήρικτο καρήνου,
<nonn. d. 36.188> καὶ δρόμον ᾐώρησε τανυκνήμων ἐλεφάντων.
<nonn. d. 36.189> καὶ πολύς ἑσμὸς ἔπιπτε, βαρυσμαράγων ἀπὸ λαιμῶν
<nonn. d. 36.190> φρικτὸν ἐρημονόμων ἀίων βρύχημα λεόντων:
<nonn. d. 36.191> καί τις ἐνικήθη τρομέων μυκήματα ταύρου,
<nonn. d. 36.192> καὶ βοὸς εἰσορόων βλοσυρῆς γλωχῖνα κεραίης
<nonn. d. 36.193> λοξὸν ἀκοντίζουσαν ἐς ἠέρα: φοιταλέος δὲ
<nonn. d. 36.194> εἰς φόβον ἄλλος ὄρουσεν ὑποφρίσσων γένυν ἄρκτου:
<nonn. d. 36.195> θηρείαις δ' ἰαχῇσιν ὁμόκτυπος ἄλλος ἐπ' ἄλλῳ
<nonn. d. 36.196> Πανὸς ἀνικήτοιο κύων συνυλάκτεε λαιμῷ,
<nonn. d. 36.197> καὶ μόθον ὑλακόμωρον ἐδείδισαν αἴθοπες ̓Ινδοί.
<nonn. d. 36.198> ξυνὴ δ' ἀμφοτέροισιν ὁμόζυγος ἦεν ̓Ενυώ:
<nonn. d. 36.199> γαῖα δέ διψώουσα φόνου κυγαίνετο λύθρῳ
<nonn. d. 36.200> κτεινομένων ἑκάτερθε, πολυσπερέων δὲ δαμέντων
<nonn. d. 36.201> πληθύι τοσσατίῃ νεκύων ἐστείνετο Λήθη:
<nonn. d. 36.202> χειρὶ δ' ἀνοχλίζων ̓Αίδης ὀρφναῖον ὀχῆα
<nonn. d. 36.203> εὐρυτέρους πυλεῶνας ἑῶν ὤιξε μελάθρων
<nonn. d. 36.204> κτεινομένων ἑκάτερθε, διεσσυμένων δὲ βερέθρου
<nonn. d. 36.205> Ταρτάριον μύκημα Χαρωνίδες ἔκτυπον ὄχθαι.
<nonn. d. 36.206> καὶ πολὺς ἐγρεκύδοιμος ἔην κτύπος, ἀντιβίων δὲ
<nonn. d. 36.207> ὠτειλὴ κταμένων ἑτερότροπος, ὧν ὁ μὲν αὐτῶν
<nonn. d. 36.208> ἱππόθεν ὠλίσθησε τετυμμένος ἀνθερεῶνα,
<nonn. d. 36.209> ὃς δὲ κατὰ στέρνοιο περίτροχον ἄντυγα μαζοῦ,
<nonn. d. 36.210> ὃς δὲ μέσον κενεῶνα πεπαρμένος ἔκπεσε δίφρου:
<nonn. d. 36.211> ἄλλος ἐυγλώχινι παρ' ὀμφαλὸν ἄκρον ὀιστῷ
<nonn. d. 36.212> βλήμενος αὐτοκύλιστος ὁμίλεε γείτονι πότμῳ,
<nonn. d. 36.213> ὃς δὲ τυπείς μεσάτης ὑπὲρ ἄντυγος, ὃς δὲ δι' ὤμου
<nonn. d. 36.214> καὶ φυγὰς ἄλλος ἔπιπτε ῥάχιν τετορημένος αἰχμῇ,
<nonn. d. 36.215> πεζὸς ἀελλήεντα τετυμμένον ἵππον ἐάσας:
<nonn. d. 36.216> ὃς δὲ πεσὼν ἀνίουλος ὀδύρετο σύντροφον ἥβην
<nonn. d. 36.217> καί τις ἀναλθήτῳ κεχαραγμένος ἧπαρ ὀιστῷ
<nonn. d. 36.218> κύμβαχος ἐξ ἐλέφαντος ἐπεγδούπησε κονίη,
<nonn. d. 36.219> κρᾶτα παρακλίνας δαπέδῳ, καὶ χεῖρας ἑλίξας
<nonn. d. 36.220> αἱμαλέην πήχυνε κατηφέι γαῖαν ἀγοστῷ.
<nonn. d. 36.221> καί τις ἀνὴρ ἱππῆος ἐναντία δόχμιος ἔστη,
<nonn. d. 36.222> καὶ σάκεος κενεῶνα χυτῆς ἔπλησε κονίης,
<nonn. d. 36.223> καὶ χθονὶ ταρσὸν ἔπηξε, δεδεγμένος ἀνέρος ὁρμήν:
<nonn. d. 36.224> χειρὶ δὲ θαρσαλέῃ πολυδαίδαλον ἀσπίδα τείνων
<nonn. d. 36.225> ἱππείην ψαμάθοισιν ὅλην ἔρραινεν ὀπωπήν:
<nonn. d. 36.226> βακχεύσας δὲ κάρηνον ἄνω νεύοντι προσώπῳ
<nonn. d. 36.227> ἵππος ἀνῃώρητο κονισαλέην τρίχα σείων,
<nonn. d. 36.228> καμπύλα δ' εὐλάιγγος ἀπέπτυεν ἄκρα χαλινοῦ:
<nonn. d. 36.229> τρίβων δ' ἀγκυλόδοντα παλυνομένην γένυν ἀφρῷ
<nonn. d. 36.230> ὑψιτενὴς δεδόνητο, καὶ ὄρθιον αὐχένα πάλλων
<nonn. d. 36.231> οἰστρήεις ἀχάλινος ἐπεστηρίζετο γαίῃ
<nonn. d. 36.232> ποσσὶν ὀπισθιδίοισι, καὶ αἰθύσσων κόνιν ὁπλῇ
<nonn. d. 36.233> εἰς πέδου ἠκόντιζεν ἀπόσσυτον ἡνιοχῆα.
<nonn. d. 36.234> αὐτὰρ ὁ κεκλιμένῳ ταχὺς ἔδραμε κάρχαρος ἀνήρ,
<nonn. d. 36.235> γυμνὸν ἔχων θοὸν ἆορ: ὑπὲρ δαπέδον δὲ ταθέντος
<nonn. d. 36.236> κυανέου προμάχοιο διέθρισεν ἀνθερεῶνα.
<nonn. d. 36.237> ἄλλος ἐριπτοίητος ἐχάζετο πῶλος ἀλήτης,
<nonn. d. 36.238> γείτονος ἡνιόχοιο δεδεγμένος ἦχον ἱμάσθλης,
<nonn. d. 36.239> οἰκτρὸν ἑὸν θνήσκοντα διαστείβων ἐλατῆρα,
<nonn. d. 36.240> κείμενον ἀρτιδάικτον, ἐπισπαίροντα κονίῃ.
<nonn. d. 36.241> Κολλήτης δ' ἀπέλεθρος ἔχων περιμήκεα μορφήν,
<nonn. d. 36.242> δύσμαχος , ἐννεάπηχυς, ὁμοίιος ̓Αλκυονῆι,
<nonn. d. 36.243> Βακχείης κατά μέσσον ἐμαίνετο δηιοτῆτος:
<nonn. d. 36.244> Βασσαρίδων δὲ φάλαγγα μετὰ κλόνον ἤθελεν ἕλκειν
<nonn. d. 36.245> εἰς εὐνὴν ἀνάεδνον ἀναγκαίων ὑμεναίων,
<nonn. d. 36.246> καὶ κενεῇ πολέμιζεν ἐπ' ἐλπίδι, τηλίκος ἀνήρ,
<nonn. d. 36.247> οἷος ἔην θρασὺς ̓͂Ωτος ἀνέμβατον αἰθέρα βαίνων,
<nonn. d. 36.248> ἁγνὸν ἀνυμφεύτου ποθέων λέχος ἰοχεαίρης,
<nonn. d. 36.249> οἷος ἔην φιλέων καθαρῆς ὑμέναιον ̓Αθήνης
<nonn. d. 36.250> ὑψινεφὴς ἐς ̓́Ολυμπον ἀκοντίζων ̓Εφιάλτης:
<nonn. d. 36.251> Κολλήτης πέλε τοῖος ὑπέρτερος, αἰθέρι γείτων,
<nonn. d. 36.252> γηγενέος προγόνοιο θεημάχον αἷμα κομίζων,
<nonn. d. 36.253> ̓Ινδοῦ πρωτογόνοιο: καὶ ἄρκιος ἔπλετο μορφῇ
<nonn. d. 36.254> δῆσαι θοῦρον ̓́Αρηα μεθ' υἱέας ̓Ιφιμεδείης:
<nonn. d. 36.255> ἀλλὰ τόσον περ ἐόντα γυνὴ κτάνεν ὀξέι πέτρῳ,
<nonn. d. 36.256> Βακχιάδος Χαρόπεια κυβερνήτειρα χορείης.
<nonn. d. 36.257> καί τις ἀριστεύουσαν ἰδὼν ὑψαύχενα κούρην
<nonn. d. 36.258> θαῦμα χόλῳ κεράσας τρομερὴν ἐφθέγξατο φωνήν:
<nonn. d. 36.259> “̓͂Αρες, ̓́Αρες, λίπε τόξα καὶ ἀσπίδα καὶ σέο λόγχην,
<nonn. d. 36.260> ̓͂Αρες, ἐσυλήθης, λίπε Καύκασον: ἀνδροφόνους γὰρ
<nonn. d. 36.261> ἀλλοίας Διόνυσος ̓Αμαζόνας εἰς μόθον ἕλκει:
<nonn. d. 36.262> ὁπλοφόρους δονέουσιν ἀνάσπιδες: ὑμετέρου γὰρ
<nonn. d. 36.263> οὐκ ἀπὸ Θερμώδοντος ἑὰς ἐκόμισσε γυναῖκας.
<nonn. d. 36.264> ξεῖνον ἴδον καὶ ἄπιστον ἐγὼ τύπον: οὐ σάκος ὤμοις,
<nonn. d. 36.265> οὐ δόρυ θοῦρον ἔχουσιν ̓Αμαζονίδες Διονύσου:
<nonn. d. 36.266> οὐ τόσον εὐθώρηκες ἀριστεύουσι γυναῖκες
<nonn. d. 36.267> Καυκασίδες: βάκχαι δὲ φιλοπτόρθων ἀπὸ χειρῶν
<nonn. d. 36.268> φυλλάδας αἰχμάζουσι, καὶ οὐ χατέουσι σιδήρου.
<nonn. d. 36.269> ὤμοι Δηριάδαο μεμηνότος, ὅττι γυναῖκες
<nonn. d. 36.270> χαλκείους ὀνύχεσσι διασχίζουσι χιτῶνας.”
<nonn. d. 36.271> ἔννεπε θαμβήσας κραναὸν βέλος, οἷον ἑλοῦσα
<nonn. d. 36.272> τηλίκον ὑψικάρηνον ἀπέκτανεν ἀνέρα Βάκχη.
<nonn. d. 36.273> Δηριάδης δ' ἀκίχητος ἐπέδραμε θυιάσι Βάκχαις,
<nonn. d. 36.274> καὶ Χαρόπην ἐδίωκε λιθοσσόον: ἡ δὲ φυγοῦσα
<nonn. d. 36.275> μάρνατο θαρσήεσσα παρισταμένη Διονύσῳ,
<nonn. d. 36.276> θύρσον ἀκοντίζουσα φιλάνθεμον Εὐάδι χάρμῃ.
<nonn. d. 36.277> Δηριάδης δ' ̓Ορίθαλλον ἀπηλοίησε σιδήρῳ,
<nonn. d. 36.278> Κουρήτων ὁμόφυλον, ̓Αβαντίδος ἀστὸν ἀρούρης.
<nonn. d. 36.279> καὶ κοτέων ἑτάροιο δεδουπότος ἀρχὸς ̓Αβάντων
<nonn. d. 36.280> Καρμίνων βασιλῆα κατεπρήνιξε Μελισσεύς,
<nonn. d. 36.281> Κύλλαρον, ὀξυόεντι κατ' αὐχένος ἄορι τύψας,
<nonn. d. 36.282> Λωγασίδην θ', ὃς μοῦνος, ἐπεὶ σοφὸς ἔσκε μαχητής,
<nonn. d. 36.283> Δηριάδῃ μεμέλητο δοριθρασέων πλέον ̓Ινδῶν
<nonn. d. 36.284> καί μιν ἄναξ φιλέει μετὰ Μορρέα: πολλάκι δ' αὐτῇ
<nonn. d. 36.285> ̓Ορσιβόῃ καὶ ἄνακτι μιῆς ἔψαυσε τραπέζης,
<nonn. d. 36.286> θυγατέρων βασιλῆος ὁμέστιος: ἀμφοτέροις γὰρ
<nonn. d. 36.287> ἔγχεϊ καὶ πραπίδεσσιν ὑπέρβαλε σύντροφον ἥβην.
<nonn. d. 36.288> ἔνθα πολὺς προμάχῳ πρόμος ἤρισεν: ὑψιφανὴς δὲ
<nonn. d. 36.289> Πευκετίῳ πολέμιζεν ἀερσιπόδης ̔Αλιμήδης,
<nonn. d. 36.290> καὶ Φλογίῳ κεκόρυστο Μάρων καὶ Θουρέι Ληνεύς.
<nonn. d. 36.291> ὑσμίνης δὲ τάλαντα πατὴρ ἔκλινε Κρονίων:
<nonn. d. 36.292> καὶ βριαρῷ Διόνυσος ἐμάρνατο Δηριαδῆι,
<nonn. d. 36.293> μίξας ἔγχεϊ θύρσον: ἀκοντοφόρῳ δὲ μαχητῇ
<nonn. d. 36.294> πῇ μὲν ἀκοντίζοντι μετάτροπον εἶδος ἀμείβων
<nonn. d. 36.295> δύσατο παντοίης πολυδαίδαλα φάσματα μορφῆς:
<nonn. d. 36.296> πῇ δὲ θυελλήεσσα κορύσσετο μαινομένη φλόξ,
<nonn. d. 36.297> ἀγκύλον αἰθύσσουσα σέλας βητάρμονι καπνῷ.
<nonn. d. 36.298> ἄλλοτε κυμαίνων ἀπατήλιον ἔρρεεν ὕδωρ,
<nonn. d. 36.299> ὑγρὸς ὀιστεύων διερὸν βέλος: ἀμφιέπων δὲ
<nonn. d. 36.300> ἰσοφυὲς μίμημα λεοντείοιο προσώπου
<nonn. d. 36.301> ὄρθιον ἠέρταζε μετάρσιον ἀνθερεῶνα,
<nonn. d. 36.302> τρηχαλέον βρύχημα χέων πυκινότριχι λαιμῷ
<nonn. d. 36.303> καὶ κέλαδον βρονταῖον ἐρισμαράγοιο τοκῆος:
<nonn. d. 36.304> καὶ σκιερῆς φορέων πολυδαίδαλον εἶδος ὀπώρης
<nonn. d. 36.305> ἀλλοφανὴς μορφοῦτο, καὶ εἴκελος ἔρνεϊ γαίης
<nonn. d. 36.306> αὐτοτελὴς ἀκίχητος ἀνέδραμεν, αἰθέρα τύπτων,
<nonn. d. 36.307> ὡς πίτυς, ὡς πλατάνιστος: ἀμειβομένου δὲ καρήνου
<nonn. d. 36.308> μιμηλοῖς πετάλοισι νόθην δενδρώσατο χαίτην,
<nonn. d. 36.309> γαστέρα θάμνον ἔχων περιμήκετον: ἀκρεμόνας δὲ
<nonn. d. 36.310> χεῖρας ἑὰς ποίησε, καὶ ἐφλοίωσε χιτῶνας,
<nonn. d. 36.311> καὶ πόδας ἐρρίζωσεν: ἀνακρούων δὲ κεραίαις
<nonn. d. 36.312> μαρναμένου βασιλῆος ἐπεψιθύριζε προσώπῳ:
<nonn. d. 36.313> καὶ στικτοῖς μελέεσσι τύπον μιμηλὸν ὑφαίνων
<nonn. d. 36.314> πόρδαλις ὑψιπότητος ἀνέδραμεν ἅλματι ταρσῶν,
<nonn. d. 36.315> καὶ λοφιῆς ἐπέβαινεν ἀερσιλόφων ἐλεφάντων
<nonn. d. 36.316> κοῦφα βιβάς: ἐλέφας δὲ παρήορος ἅρμα τινάσσων
<nonn. d. 36.317> εἰς πέδον ἠκόντιζε θεημάχον ἡνιοχῆα,
<nonn. d. 36.318> σείων φαιδρὰ λέπαδνα καὶ ἀγκύλα κύκλα χαλινῶν.
<nonn. d. 36.319> οὐδὲ πεσὼν ἀμέλησε πέλωρ πρόμος, ἀλλὰ Λυαίῳ
<nonn. d. 36.320> μάρνατο μορφωθέντι καὶ οὔτασε πόρδαλιν αἰχμῇ.
<nonn. d. 36.321> ἀλλὰ πάλιν μετάμειψε θεὸς δέμας: ὑψιφανὴς γάρ,
<nonn. d. 36.322> ἠέρα θερμαίνων, ἐλελίζετο πυρσὸς ἀλήτης,
<nonn. d. 36.323> αἰθύσσων ἀνέμοις φλογόεν βέλος, ἀμφὶ δὲ μαζοὺς
<nonn. d. 36.324> στήθεα λαχνήεντα διέτρεχε Δηριαδῆος
<nonn. d. 36.325> κυκλόθεν: ὑψιπόρου δὲ δεδεγμένος ἅλματα καπνοῦ
<nonn. d. 36.326> ἀργενναῖς λαγόνεσσιν ̓́Αραψ ἐμελαίνετο θώρηξ,
<nonn. d. 36.327> βαλλόμενος σπινθῆρι: πυριβλήτου δὲ φορῆος
<nonn. d. 36.328> ἡμιδαὴς ζείοντι λόφῳ θερμαίνετο πήληξ
<nonn. d. 36.329> ἐκ βλοσυροῦ δὲ λέοντος ἐφαίνετο κάπρος ἀλήτης,
<nonn. d. 36.330> εὐρύνων μέγα χάσμα δασύτριχος ἀνθερεῶνος,
<nonn. d. 36.331> καὶ λοφιὴν πελάσας ἐπὶ γαστέρι Δηριαδῆος
<nonn. d. 36.332> ὀρθὸς ὀπισθιδίοιο ποδὸς στηρίζετο παλμῷ,
<nonn. d. 36.333> θηγαλέοις ὀνύχεσσι μέσον κενεῶνα χαράσσων.
<nonn. d. 36.334> Δηριάδης δ' ὑπέροπλος ἐμάρνατο φάσματι κωφῷ,
<nonn. d. 36.335> ἐλπίδι μαψιδίῃ πεφορημένος: ἤθελε δ' αἰεὶ
<nonn. d. 36.336> ἀψαύστοις ἀκίχητον ἑλεῖν εἴδωλον ἀγοστοῖς:
<nonn. d. 36.337> ἀντιτύπου δὲ λέοντος ἑὸν δόρυ πῆξε μετώπῳ,
<nonn. d. 36.338> μῦθον ἀπειλητῆρα χέων πολυειδέι Βάκχῳ:
<nonn. d. 36.339> “Τί πτώσσεις, Διόνυσε; τί σοι δόλος ἀντὶ κυδοιμοῦ;
<nonn. d. 36.340> Δηριάδην τρομέων πολυδαίδαλον εἶδος ἀμείβεις;
<nonn. d. 36.341> πόρδαλις οὐ κλονέει με φυγοπτολέμου Διονύσου,
<nonn. d. 36.342> ἄρκτον ὀιστεύω, καὶ δένδρεον ἄορι τέμνω:
<nonn. d. 36.343> ψευδομένου δὲ λέοντος ἐγὼ κενεῶνα χαράξω.
<nonn. d. 36.344> ἀλλὰ σοφοὺς Βραχμῆνας ἀτευχέας εἰς σὲ κορύσσω:
<nonn. d. 36.345> γυμνοὶ γὰρ γεγάασι, θεοκλήτοις δ' ἐπαοιδαῖς
<nonn. d. 36.346> πολλάκις ἠερόφοιτον, ὁμοίιον ἄζυγι ταύρῳ,
<nonn. d. 36.347> οὐρανόθεν κατάγοντες ἐφαρμάξαντο Σελήνην,
<nonn. d. 36.348> πολλάκι δ' ἱππεύοντος ἐπειγομένων ἐπὶ δίφρων
<nonn. d. 36.349> ἀσταθέος Φαέθοντος ἀνεστήσαντο πορείην.”
<nonn. d. 36.350> ἔννεπε παπταίνων ἑτερότροπα φάσματα Βάκχου:
<nonn. d. 36.351> καὶ νόον εἶχεν ἄπιστον: ἀκηλήτῳ δὲ μενοινῇ
<nonn. d. 36.352> τέχνην φαρμακόεσσαν ἐπιρράψας Διονύσῳ
<nonn. d. 36.353> ἔλπετο νικήσειν Διὸς υἱέα μύστιδι τέχνῃ.
<nonn. d. 36.354> ἔνθα θορὼν ἀκίχητος ἀνέδραμεν ὑψόθι δίφρων:
<nonn. d. 36.355> καὶ θεὸς ἀφραίνοντα θεημάχον ἄνδρα δοκεύων
<nonn. d. 36.356> ἄμπελον ἐβλάστησεν ἀρηγόνα δηιοτῆτος.
<nonn. d. 36.357> καί τις ἐυσταφύλοιο θεήλατος οἰνάδος ὄρπηξ
<nonn. d. 36.358> ἑρπύζων κατὰ βαιὸν ἐς ἀργυρόκυκλον ἀπήνην
<nonn. d. 36.359> Δηριάδην ἔσφιγξεν ἀπειλητῆρι κορύμβῳ,
<nonn. d. 36.360> ἀμφιπεριπλέγδην πεπεδημένον: ἀρτιθαλῆ δὲ
<nonn. d. 36.361> σύμφυτον αἰθύσσων ἐπὶ βότρυϊ βότρυν ἀλήτην
<nonn. d. 36.362> μαινομένου βασιλῆος ἐπισκιόωντα προσώπῳ
<nonn. d. 36.363> σείετο μιτρώσας ὅλον ἀνέρα: Δηριάδην δὲ
<nonn. d. 36.364> αὐτοφυὴς ἐμέθυσσεν ἕλιξ εὐώδεϊ καρπῷ:
<nonn. d. 36.365> γυιοπέδην δ' ἀσίδηρον ἐπέπλεκε δίζυγι ταρσῷ,
<nonn. d. 36.366> καὶ πόδας ἐρρίζωσεν ὁμοζυγέων ἐλεφάντων
<nonn. d. 36.367> ἀρραγέος κισσοῖο: καὶ οὐ τόσον ὁλκάδα πόντου
<nonn. d. 36.368> θηκτὰ περιπλεκέων ἐχενηίδος ἄκρα γενείων
<nonn. d. 36.369> δεσμῷ καρχαρόδοντι διεστήριξε θαλάσσῃ:
<nonn. d. 36.370> τοῖον ἔην μίμημα. μάτην δ' ἐλέφαντας ἐπείγων
<nonn. d. 36.371> ἡνίοχος βαρύδουπον ἑὴν ἐλέλιζεν ἱμάσθλην,
<nonn. d. 36.372> κέντροις ὀξυτέροισιν ἀπειθέα νῶτα χαράσσων.
<nonn. d. 36.373> καὶ τόσον ̓Ινδὸν ἄνακτα, τὸν οὐ κτάνεν ἄσπετος αἰχμή,
<nonn. d. 36.374> ἀμπελόεις νίκησεν ἕλιξ πρόμος: ἀμφιέπων δὲ
<nonn. d. 36.375> ἡμερίδων ὄρπηκι κατάσχετον ἀνθερεῶνα
<nonn. d. 36.376> πνίγετο Δηριάδης σκολιῷ τεθλιμμένος ὁλκῷ.
<nonn. d. 36.377> καὶ μογέων ἀτίνακτος ἐλίσσετο μαινάδι φωνῇ,
<nonn. d. 36.378> λεπτὸν ἔχων ὀλόλυγμα θεουδέος ἀνθερεῶνος,
<nonn. d. 36.379> νεύμασιν ἀφθόγγοις ἱκετήσια δάκρυα λείβων:
<nonn. d. 36.380> καὶ παλάμην ὤρεξεν ἀναυδέα, μάρτυρι σιγῇ
<nonn. d. 36.381> μόχθον ὅλον βοόων: τὸ δὲ δάκρυον ἔπλετο φωνή.
<nonn. d. 36.382> καὶ σκεδάσας Διόνυσος ἑὴν πολύδεσμον ὀπώρην
<nonn. d. 36.383> γυιοπέδην εὔβοτρυν ἀνέσπασε Δηριαδῆος,
<nonn. d. 36.384> καὶ στέφος ἡμερίδων ἑλικώδεα κισσὸν ἐλάσσας
<nonn. d. 36.385> δέσμιον αὐχένα λῦσεν ὁμοπλεκέων ἐλεφάντων.
<nonn. d. 36.386> οὐ δὲ φυγὼν δρυόεντα τανυπτόρθοιο κορύμβου
<nonn. d. 36.387> δεσμὸν ἀπειλητῆρα καὶ αὐτοέλικτον ἀνάγκην
<nonn. d. 36.388> Δηριάδης ἀπέειπεν ἐθήμονα κόμπον ἀπειλῆς,
<nonn. d. 36.389> ἀλλὰ πάλιν πρόμος ἔσκε θεημάχος: εἶχε δὲ βουλὴν
<nonn. d. 36.390> διχθαδίην, ἢ Βάκχον ἑλεῖν ἢ δμῶα τελέσσαι.
<nonn. d. 36.391> ἀμφοτέρους δ' ἀνέκοψε μάχης ἀμφίδρομος ὀρφνή.
<nonn. d. 36.392> καὶ μόθος ἦν μετὰ νύκτα, καὶ ὑπναλέων ἀπὸ λέκτρων
<nonn. d. 36.393> ἐγρομένους θώρηξεν ἀμοιβαίη πάλιν ̓Ηώς.
<nonn. d. 36.394> οὐδὲ μόθων τέλος ἦεν ἐπειγομένῳ Διονύσῳ,
<nonn. d. 36.395> ἀλλὰ τόσων μετὰ κύκλα κυλινδομένων ἐνιαυτῶν
<nonn. d. 36.396> ῥυθμὸν ̓Ενυαλίοιο μάτην ἐπεβόμβεε σάλπιγξ.
<nonn. d. 36.397> ἤδη δ' ἐγρεμόθων ἐτέων πολυκαμπέι νύσσῃ
<nonn. d. 36.398> Βακχιὰς ὀψιτέλεστος ἐμαίνετο μᾶλλον ̓Ενυώ.
<nonn. d. 36.399> οὐ μὲν ἀφειδήσαντες ̓Αρειμανέος Διονύσου
<nonn. d. 36.400> κάλλιπον ἀμνήστοισι μεμηλότα μῦθον ἀήταις
<nonn. d. 36.401> Δικταῖοι ̔Ραδαμᾶνες ὁμόφρονες: ἀλλὰ Λυαίῳ
<nonn. d. 36.402> νῆας ἐτεχνήσαντο μαχήμονας: ἀμφὶ δὲ λόχμας
<nonn. d. 36.403> ποίπνυον ἄλλοθεν ἄλλος: ὁ μὲν τορνώσατο γόμφους,
<nonn. d. 36.404> ὃς δὲ μέσην πεπόνητο περὶ τρόπιν, ἴκρια δ' ἄλλος
<nonn. d. 36.405> ὀρθὰ περὶ σταμίνεσσιν ἀμοιβαίῃσιν ὑφαίνων
<nonn. d. 36.406> ὁλκάδα τοῖχον ἔτευχεν, ἐπηγκενίδας δὲ συνάπτων
<nonn. d. 36.407> μηκεδανὰς κατέπηξε, βαθυνομένῃ δὲ μεσόδμῃ
<nonn. d. 36.408> μεσσοφανῆ μέσον ἱστὸν ̓́Αραψ ὠρθώσατο τέκτων
<nonn. d. 36.409> λαίφεϊ πεπταμένῳ πεφυλαγμένον: αὐτὰρ ἐπ' ἄκρῳ
<nonn. d. 36.410> δουρατέην ἐπίκυρτον ἐτορνώσαντο κεραίην
<nonn. d. 36.411> ἴδμονες εὐπαλάμοιο καὶ ̔Ηφαίστου καὶ ̓Αθήνης.
<nonn. d. 36.412> ὣς οἱ μὲν μογέοντες ἀμιμήτῳ τινὶ τέχνῃ
<nonn. d. 36.413> Βάκχῳ νῆας ἔτευχον. ἐπασχαλόων δὲ κυδοιμῷ
<nonn. d. 36.414> μαντοσύνης Διόνυσος ἑῆς ἐμνήσατο ̔Ρείης,
<nonn. d. 36.415> ὅττι τέλος πολέμοιο φανήσεται, ὁππότε Βάκχοι
<nonn. d. 36.416> εἰναλίην ̓Ινδοῖσιν ἀναστήσωσιν ̓Ενυώ.
<nonn. d. 36.417> καὶ Λύκος ἀκροτάτοιο δι' οἴδματος ἡγεμονεύων,
<nonn. d. 36.418> νεύμασιν ἀτρέπτοισιν ὑποδρήσσων Διονύσου,
<nonn. d. 36.419> ἄβροχον ἡνιόχευεν ὁδοιπόρον ἅρμα θαλάσσης,
<nonn. d. 36.420> ἧχι σοφοὶ ̔Ραδαμᾶνες, ἁλιπλανέες μετανάσται,
<nonn. d. 36.421> νῆας ἐτεχνήσαντο θαλασσοπόρῳ Διονύσῳ.
<nonn. d. 36.422> καὶ τότε τετραπόροιο χρόνου στροφάλιγγα κυλίνδων,
<nonn. d. 36.423> ἱππεύων ἔτος ἕκτον, ἑλίσσετο καμπύλος Αἰών
<nonn. d. 36.424> εἰς ἀγορὴν ἐκάλεσσε μελαρρίνων γένος ̓Ινδῶν
<nonn. d. 36.425> Δηριάδης σκηπτοῦχος: ἐπειγομένῳ δὲ πεδίλῳ
<nonn. d. 36.426> λαὸν ἀολλίζων ἑτερόθροος ἤιε κῆρυξ.
<nonn. d. 36.427> αὐτίκα δ' ἠγερέθοντο πολυσπερέων στίχες ̓Ινδῶν,
<nonn. d. 36.428> ἑζόμενοι στοιχηδὸν ἀμοιβαίων ἐπὶ βάθρων:
<nonn. d. 36.429> λαοῖς δ' ἀγρομένοισιν ἄναξ ἀγορήσατο Μορρεύς:
<nonn. d. 36.430> “̓́Ιστε, φίλοι, τάχα πάντες, ἅ περ κάμον ὑψόθι πύργων,
<nonn. d. 36.431> εἰσόκε γαῖα Κίλισσα καὶ ̓Ασσυρίων γένος ἀνδρῶν
<nonn. d. 36.432> αὐχένα δοῦλον ἔκαμψεν ὑπὸ ζυγὰ Δηριαδῆος:
<nonn. d. 36.433> ἴστε καί, ὅσσα τέλεσσα καταιχμάζων Διονύσου,
<nonn. d. 36.434> μαρνάμενος Σατύροισι καὶ ἀμητῆρι σιδήρῳ
<nonn. d. 36.435> τέμνων ἐχθρὰ κάρηνα βοοκραίροιο γενέθλης,
<nonn. d. 36.436> ὁππότε Βασσαρίδων πεπεδημένον ἑσμὸν ἐρύσσας
<nonn. d. 36.437> ὤπασα Δηριάδῃ, πολέμου γέρας, ὧν ὑπὸ λύθρῳ
<nonn. d. 36.438> ἄστεος εὐλάιγγες ἐφοινίχθησαν ἀγυιαὶ
<nonn. d. 36.439> κτεινομένων: ἕτεραι δὲ μετάρσιον ἀμφὶ χορείην
<nonn. d. 36.440> ἀγχονίῳ θλίβοντο περίπλοκον αὐχένα δεσμῷ:
<nonn. d. 36.441> ἄλλαι δ' ὑδατόεντος ἐπειρήθησαν ὀλέθρου,
<nonn. d. 36.442> κρυπτόμεναι κευθμῶνι πεδοσκαφέος κενεῶνος.
<nonn. d. 36.443> ἀλλὰ πάλιν ναέτῃσιν ἀρείονα μῆτιν ὑφαίνω:
<nonn. d. 36.444> εἰσαΐω ̔Ραδαμᾶνας, ὅτι δρυτόμῳ τινὶ τέχνῃ
<nonn. d. 36.445> νῆας ἐτεχνήσαντο φυγοπτολέμῳ Διονύσῳ:
<nonn. d. 36.446> ἔμπης οὐ τρομέω δόρυ ναύμαχον: ἐν πολέμοις γὰρ
<nonn. d. 36.447> ἄνδρα φερεσσακέων κεκορυθμένον ὑψόφι νηῶν
<nonn. d. 36.448> οὐτιδανοῖς πετάλοισι πότε κτείνουσι γυναῖκες;
<nonn. d. 36.449> ἢ πότε λυσσώων ὀρεσίδρομος ὑψίκερως Πὰν
<nonn. d. 36.450> θηγαλέοις ὀνύχεσσι διατμήξει νέας ̓Ινδῶν;
<nonn. d. 36.451> οὐ δύναται βαρύδουπον ὕδωρ Σειληνὸς ἀράσσων
<nonn. d. 36.452> ἀπτολέμω νάρθηκι μαχήμονα νῆα καλύψαι,
<nonn. d. 36.453> εἰς χορὸν αἱματόεντα θορὼν λυσσώδεϊ ταραῷ,
<nonn. d. 36.454> κῶμον ἀνακρούων θανατηφόρον: οὐδ' ἐνὶ πόντῳ
<nonn. d. 36.455> ταυρείοις κεράεσσι πεπαρμένον ἄνδρα δαμάζει
<nonn. d. 36.456> ἀγχιφανῆ μεσάτοιο διχαζομένου κενεῶνος,
<nonn. d. 36.457> ἀλλὰ τυπεὶς προκάρηνος ἀτυμβεύτῳ τινὶ μοίρῃ
<nonn. d. 36.458> κείσεται ἐν ῥοθίοισιν: ὀλισθήσουσι δὲ Βάκχαι
<nonn. d. 36.459> ἔγχεσι μηκεσανοῖσι μιαιφόνον εἰς βυθὸν ἅλμης,
<nonn. d. 36.460> τυπτόμεναι: καὶ νῆας ἀιστώσω Διονύσου,
<nonn. d. 36.461> ναύμαχον εἰκοσίπηχυ δι' ὁλκάδος ἔγχος ἑλίσσων.
<nonn. d. 36.462> ἀλλά, φίλοι, μάρνασθε πεποιθότες: ἀντιβίων δὲ
<nonn. d. 36.463> μή τις ὑποπτήσσειεν ὀπιπεύων στίχα νηῶν
<nonn. d. 36.464> Βακχιάδων: ̓Ινδοὶ γὰρ ἐθήμονές εἰσι κυδοιμοῦ
<nonn. d. 36.465> κἰναλίου, καὶ μᾶλλον ἀριστεύουσι θαλάσσῃ
<nonn. d. 36.466> ἢ χθονὶ δηριόωντες. ἀνικήτῳ δὲ σιδήρῳ
<nonn. d. 36.467> οὐ πολέας Σατύρους ληίσσομαι, ἀλλἀ κομάων
<nonn. d. 36.468> ἀντὶ διηκοσίων προμάχων ἕνα μοῦνον ἐρύσσω
<nonn. d. 36.469> θηλυμανῆ Διόνυσον, ὀπάονα Δηριαδῆος.”
<nonn. d. 36.470> ὥς εἰπὼν παρέπεισεν ἀθελγέα Δηριαδῆα
<nonn. d. 36.471> Μορρεὺς αἰολόμητις: ἐπεφθέγξαντο δὲ λαοὶ
<nonn. d. 36.472> μῦθον ἐπαινήσαντες: ὁμογλώσσων δ' ἀπὸ λαιμῶν
<nonn. d. 36.473> οἴσμασι κινυμένοισιν ἱσόθροος ἔβρεμεν ἠχώ.
<nonn. d. 36.474> λῦσε δ' ἄναξ ἀγορήν. Βρομίῳ δ' ἐστέλλετο κῆρνξ
<nonn. d. 36.475> πόντιον ὑσμίνην ἐνέπων πειθήμονι Βάκχῳ.
<nonn. d. 36.476> ἄμφω δ' εἰς ἓν ἰόντες ἐρυκομένοιο κυδοιμοῦ
<nonn. d. 36.477> ἀμβολίην ποίησαν ἐπὶ τρία κύκλα Σελήνης,
<nonn. d. 36.478> εἰσόκε ταρχύσωσι δαϊκταμένων στίχα νεκρῶν:
<nonn. d. 36.479> ἦν δέ τις εἰρήνη μινυώριος ̓́Αρεϊ γείτων,
<nonn. d. 36.480> φύλοπιν ὠδίνουσαν ἀφαπλώσασα γαλήνην.
<nonn. d. 37.1> ὣς οἱ μὲν φιλότητι μεμηλότες ἔμφρονες ̓Ινδοί,
<nonn. d. 37.2> Βακχείην ἀνέμοισιν ἐπιτρέψαντες ̓Ενυώ,
<nonn. d. 37.3> ὄμμασιν ἀκλαύτοισιν εταρχύσαντο θανόντας,
<nonn. d. 37.4> οἷα βίου βροτέου γαιήια δεσμὰ φυγόντας
<nonn. d. 37.5> ψυχῆς πεμπομένης, ὅθεν ἤλυθε, κυκλάδι σειρῇ
<nonn. d. 37.6> νύσσαν ἐς ἀρχαίην: στρατιὴ δ' ἀμπαύετο Βάκχου.
<nonn. d. 37.7> καὶ φιλίην Διόνυσος ἰδὼν πολέμοιο γαλήνην
<nonn. d. 37.8> πρώιος ἡμιόνους καὶ ὁμήλυδας ἄνδρας ἐπείγων
<nonn. d. 37.9> ἀζαλέην ἐκέλευσεν ἄγειν ὀρεσίτροφον ὕλην,
<nonn. d. 37.10> ὄφρα πυρὶ φλέξειεν ὀλωλότα νεκρὸν ̓Οφέλτην.
<nonn. d. 37.11> τῶν μὲν ἔην προκέλευθος ἔσω πιτυώδεος ὕλης
<nonn. d. 37.12> Φαῦνος ἐρημονόμῳ μεμελημένος ἠθάδι λόχμῃ,
<nonn. d. 37.13> μητρὸς ὀρεστιάδος δεδαημένος ἔνδια Κίρκης.
<nonn. d. 37.14> καὶ δρυτόμῳ στοιχηδὸν ἐτέμνετο δένδρα σιδήρῳ:
<nonn. d. 37.15> πολλὴ μὲν πτελέη τανυήκεϊ τάμνετο χαλκῷ,
<nonn. d. 37.16> πολλὴ δ' ὑψιπέτηλος ἐπέκτυπε κοπτομένη δρῦς,
<nonn. d. 37.17> καὶ πολλὴ τετάνυστο πίτυς, καὶ ἐκέκλιτο πεύκη
<nonn. d. 37.18> αὐχμηροῖς πετάλοισι: πολυσπερέων δ' ἀπὸ δένδρων
<nonn. d. 37.19> τεμνομένων κατὰ βαιὸν ἐγυμνώθησαν ἐρίπναι:
<nonn. d. 37.20> καί τις ̔Αμαδρυάδων μετανάστιος ἔστιχε Νύμφη,
<nonn. d. 37.21> πηγαίῃ δ' ἀκίχητος ἀήθεϊ μίγνυτο κούρῃ.
<nonn. d. 37.22> καὶ πολὺς ἐρχομένοισιν ὀρίδρομος ἤιεν ἀνήρ,
<nonn. d. 37.23> οὔρεος οἶμον ἔχων ἑτερότροπον: ἦν δὲ νοῆσαι
<nonn. d. 37.24> ὑψιφανῆ προβλῆτα κατήλυδα λοξὸν ὁδίτην
<nonn. d. 37.25> ποσσὶ πολυπλανέεσσιν: ἐυπλέκτοιο δὲ σειρῆς
<nonn. d. 37.26> πυκνὰ περισφίγξαντες ἀρηρότι δούρατα δεσμῷ
<nonn. d. 37.27> οὐρήων ἐπέθηκαν ὑπὲρ ῥάχιν: ἐσσυμένων δὲ
<nonn. d. 37.28> ἡμιόνων στοιχηδὸν ὀρίδρομος ἔκτυπεν ὁπλὴ
<nonn. d. 37.29> σπερχομένων, καὶ νῶτα πολυψαμάθοιο κονίης
<nonn. d. 37.30> συρομένων κατόπισθε φυτῶν ἐβαρύνετο φόρτῳ.
<nonn. d. 37.31> καὶ Σάτυροι καὶ Πᾶνες ἐποίπνυον, ὧν ὁ μὲν αὐτῶν
<nonn. d. 37.32> ὑλοτόμοις... παλάμῃσιν ἀμοιβαίων ἀπὸ δένδρων...
<nonn. d. 37.33> φιτροὺς ἀκαμάτοισιν ἐλαφρίζοντες ἀγοστοῖς
<nonn. d. 37.34> ποσσὶ φιλοσκάρθμοισιν ἐπεκροτάλιζον ἐρίπνῃ:
<nonn. d. 37.35> καὶ τὰ μὲν ὑλονόμοι χθονὶ κάτθεσαν, ἧχι τελέσσαι
<nonn. d. 37.36> Εὔιος ἐν δαπέδῳ σημήνατο τύμβον ̓Οφέλτῃ.
<nonn. d. 37.37> καὶ πολὺς ἑσμὸς ἔην ἑτερόπτολις: ἀμφὶ δὲ νεκρῷ
<nonn. d. 37.38> πενθαλέην πλοκαμῖδα κατηφει τάμνε σιδήρῳ:
<nonn. d. 37.39> ἀμφὶ δέ μιν στενάχοντες ἐπέρρεον ἄλλος ἐπ' ἄλλῳ,
<nonn. d. 37.40> νεκρὸν ἀμοιβαίῃσιν ὅλον σκιόωντες ἐθείραις.
<nonn. d. 37.41> καὶ νέκυν ἔστενε Βάκχος ἀπενθήτοιο προσώπου
<nonn. d. 37.42> ὄμμασιν ἀκλαύτοισιν, ἀκερσικόμου δὲ καρήνου
<nonn. d. 37.43> πλοχμὸν ἕνα τηήξας ἐπεθήκατο δῶρον ̓Οφέλτῃ.
<nonn. d. 37.44> ποίησαν δὲ πυρὴν ἑκατόμπεδον ἔνθα καὶ ἔνθα
<nonn. d. 37.45> ̓Ιδαῖοι θεράποντες ὀριτρεφέος Διονύσου:
<nonn. d. 37.46> ἐν δὲ πυρῇ μεσάτῃ στόρεσαν νέκυν. ἀμφὶ δἐ νεκρῷ
<nonn. d. 37.47> ̓Αστέριος Δικταῖος ἐπήορον ἆορ ἐρύσσας
<nonn. d. 37.48> ̓Ινδοὺς κυανέους δυοκαίδεκα δειροτομήσας
<nonn. d. 37.49> θῆκεν ἄγων στεφανηδὸν ἐπασσντέρῳ τινὶ κόσμῳ:
<nonn. d. 37.50> ἐν δ' ἐτίθει μέλιτος καὶ ἀλείφατος ἀμφιφορῆας.
<nonn. d. 37.51> καὶ πολέες σφάζοντο βόες καὶ πώεα ποίμνης
<nonn. d. 37.52> πρόσθε πυρῆς: κταμένων δὲ βοῶν ἐπενήνεε νεκρῷ
<nonn. d. 37.53> σώματα κυκλωθέντα καὶ ἀρτιτόμων στίχας ἵππων,
<nonn. d. 37.54> ὧν ἄπο δημὸν ἅπαντα λαβὼν στοιχηδὸν ἑκάστου,
<nonn. d. 37.55> ἀμφὶ νέκυν στορέσας, κυκλώσατο πίονα μίτρην.
<nonn. d. 37.56> ἔνθα πυρὸς χρέος ἔσκε: φιλοσκοπέλοιο δὲ Κίρκης
<nonn. d. 37.57> Φαῦνος ἐρημονόμος, Τυρσηνίδος ἀστὸς ἀρούρης,
<nonn. d. 37.58> ὡς πάις ἀγροτέρης δεδαημένος ἔργα τεκούσης,
<nonn. d. 37.59> πυροστόκους λάιγγας, ὀρειάδος ὄργανα τέχνης,
<nonn. d. 37.60> ἤγαηεν ἐκ σκοπέλοιο, καί, ὁππόθι σήματα Νίκης
<nonn. d. 37.61> ἠερόθεν πίπτοντες ἐπιστώσαντο κεραυνοί,
<nonn. d. 37.62> λείψανα θεσπεσίου πυρὸς ἤγαγεν, ὥς κεν ἀνάψῃ
<nonn. d. 37.63> πυρκαϊὴν φθιμένοιο: Διοβλήτῳ δὲ θεείῳ
<nonn. d. 37.64> ἀμφοτέρων ἔχρισε λίθων κενεῶνας ἀλείψας
<nonn. d. 37.65> πυρσοτόκων: καὶ λεπτὸν ̓Ερυθραίοιο κορύμβου
<nonn. d. 37.66> κάρφος ἀποξύσας διδυμάονι μίγνυε πέτρῳ:
<nonn. d. 37.67> τρίβων δ' ἔνθα καὶ ἔνθα καὶ ἄρσενι θῆλυν ἀράσσων
<nonn. d. 37.68> ἔγκρυφον αὐτολόχευτον ἀνείρυε λαΐνεον πῦρ,
<nonn. d. 37.69> πυρκαϊῇ δ' ὑπέθηκεν, ὅπῃ πέλεν ἀγριὰς ὕλη.
<nonn. d. 37.70> οὐ δὲ πυρὴν φθιμένου περιδέδρομεν ἁπτόμενον πῦρ,
<nonn. d. 37.71> ἀλλὰ θεὸς Φαέθοντος ἐναντίον ὄμμα τανύσσας
<nonn. d. 37.72> ἀγχιφανὴς ἐκάλεσσεν ̔Εώιον Εὖρον ἀήτην,
<nonn. d. 37.73> πυρκαϊῆς ἐπίκουρον ἄγειν ἀντίπνοον αὔρην.
<nonn. d. 37.74> καὶ Βρομίου καλέοντος ̔Εωοδόρος ἔκλυε γείτων
<nonn. d. 37.75> ἱκεσίης, καὶ γνωτὸν ἑὸν προίηκε Λυαίῳ,
<nonn. d. 37.76> ἄσθματι πυκνοτέρῳ φλογοειδέα πυρσὸν ἀνάπτειν.
<nonn. d. 37.77> καὶ θάλαμον ῥοδόεντα λιπὼν μητρώιον ̓Ηοῦς
<nonn. d. 37.78> πυρκαϊὴν φλογόεσσαν ἀνερρίπιζεν ἀήτης
<nonn. d. 37.79> πάννυχος, αἰθύσσων ἀνεμοτρεφὲς ἁλλόμενον πῦρ:
<nonn. d. 37.80> καὶ σέλας ἠκόντιζον ἐς ὴέρα θυιάδες αὖαι,
<nonn. d. 37.81> γείτονες ̓Ηελίοιο. σὺν ἀχνυμένῳ δὲ Λυαίῳ
<nonn. d. 37.82> ̓Αστέριος Δικταῖος, ὁμόγνιον αἷμα κομίσ2ων,
<nonn. d. 37.83> Κνώσσιον ἀμφικύπελλον ἔχων δέπας ἡδέος οἴνου
<nonn. d. 37.84> εὐόδμου, δαπέδοιο χυτὴν ἐμέθυσσε κονίην,
<nonn. d. 37.85> ψυχὴν ἠνεμόφοιτον ̓Αρεστορίδαο γεραίρων.
<nonn. d. 37.86> ̓Αλλ' ὅτε δὴ δροσεριῖο προάγγελος ἅρματος ̓Ηοῦς
<nonn. d. 37.87> ὄρθρος ἐρευθιόων ἀμαρύσσετο νύκτα χαράσσων,
<nonn. d. 37.88> δὴ τότε πάντες ὄρουσαν, ἀμοιβαίνῳ δὲ κυπίλλῳ
<nonn. d. 37.89> πυρκαϊὴν ἑτάροιο κατέαβεσαν ἰκμάδι Βάκχου.
<nonn. d. 37.90> καὶ βαλίαις πτερύγεσσιν ἐχάζετο θερμὸς ἀήτης
<nonn. d. 37.91> εἰς δόμον ̓Ηελίοιο φαεσφόρον. ̓Αστέριος δὲ
<nonn. d. 37.92> ὀστέα συλλέξας κεκαλυμμένα δίπλακι δημῷ
<nonn. d. 37.93> εἰς χρυσέην φιάλην κατεθήκατο λείψανα νεκροῦ.
<nonn. d. 37.94> καὶ τροχαλοὶ Κκορύβαντες, ἐπεὶ λάχον ἔνδιον ̓́Ιδης,
<nonn. d. 37.96> νεκροὸν ἐταρχύσαωτο, μιῆς οἰκήτορα πάτρης,
<nonn. d. 37.95-97> Κρήτης γνήσιον αἷμα, βαθυνομένων δὲ θεμέθλων
<nonn. d. 37.97-95> τύμβον ἐτορνώσαωτο πεδοσκαφέος διὰ κόλπου:
<nonn. d. 37.98> καὶ κόνιν ὀθνείην πυμάτην ἐτέχευαν ̓Οφέλτῃ,
<nonn. d. 37.99> καὶ τάφον αἰπυτέροισιν ἀνεστήσαντο δομαίοις,
<nonn. d. 37.100> τοῖον ἐπιγράψαντες ἔπος νεοπενθέι τύμβῳ:
<nonn. d. 37.101> “νεκρός ̓Αρεστορίδης μινυώριος ἐνθάδε κεῖται,
<nonn. d. 37.102> Κνώσσιος, ̓Ινδοφόνος, Βρομίου συνάεθλος, ̓Οφέλτης.”
<nonn. d. 37.103> καὶ θεὸς ἀμπελόεις ἐπιτύμβια δῶρα κομίζων
<nonn. d. 37.104> αὐτόθι λαὸν ἔρυκε, καὶ ἵζανεν εὐρὺν ἀγῶνα,
<nonn. d. 37.105> τέρμα δρόμου τελέσας ἱππήλατον: ἐν δαπέδῳ δέ
<nonn. d. 37.106> ὀργυίης ἰσόμετρος ἔην λίθος εὐρέι μέτρῳ,
<nonn. d. 37.107> ἡμιτόμου κύκλοιο φέρων τύπον, εἰκόνα μήνης,
<nonn. d. 37.108> ἀντιτύποις λαγόνεσσιν ἐύξοος, οἷον ὑφαίνων
<nonn. d. 37.109> ἐργοπόνοις παλάμῃσι γέρων τορνώσατο τέκτων,
<nonn. d. 37.110> ἔνθεον ἀσκῆσαι ποθέων βρέτας: ὃν τότε γαίῃ
<nonn. d. 37.111> κουφίζων παλάμῃσι πέλωρ ἱδρύσατο Κύκλωψ
<nonn. d. 37.112> νύσσης λαϊνέης ἀντίρροπν, ἶσον ἐκείνῳ
<nonn. d. 37.113> ἀντόπορον λίθον ἄλλον ὁμόζυγον ἐν χθονἰ πήξας.
<nonn. d. 37.114> ποικίλα δ' ἦεν ἄεθλα, λέβης, τρίπος, ἀσπίδες, ἵπποι,
<nonn. d. 37.115> ἄργυρος, ̓Ινδὰ μέταλλα, βόες, Πακτώλιος ἰλύς.
<nonn. d. 37.116> καὶ θεὸς ἱππήεσσιν ἀέθλια θήκατο νίκης:
<nonn. d. 37.117> πρώτῳ μὲν θέτο τόξον ̓Αμαζονίην τε φαρέτρην
<nonn. d. 37.118> καὶ σάκος ἡμιτέλεστον ̓Αρηιφίλην τε γυναῖκα,
<nonn. d. 37.119> τήν ποτε Θερμώδοντος ὑπ' ὀφρύσι πεζὸς ὁδεύων
<nonn. d. 37.120> λουομένην ζώγρησε, καὶ ἤγαγεν εἰς πόλιν ̓Ινδῶν:
<nonn. d. 37.121> δευτέρῳ ἵππον ἔθηκε Βορειάδι σύνδρομον αὔρῃ,
<nonn. d. 37.122> ξανθοφυῆ, δολιχῇσι κατάσκιον αὐχένα χαίταις,
<nonn. d. 37.123> ἡμιτελὲς κυέουσαν ἔτι βρέφος, ἧς ἔτι φόρτῳ
<nonn. d. 37.124> ἵππιον ὄγκον ἔχουσα γονῆς οἰδαίνετο γαστηρ:
<nonn. d. 37.125> καὶ τριτάτῳ θώρηκα, καὶ ἀσπίδα θῆκε τετάρτῳ:
<nonn. d. 37.126> τὸν μὲν ἀριστοπόνος τεχνήσατο Λήμνιος ἄκμων
<nonn. d. 37.127> ἀσκήσας χρυσέῳ δαιδάλματι, τῆς δ' ἐνὶ μέσσῳ
<nonn. d. 37.128> ὀμφαλὸς ἀργυρέῳ τροχόεις ποικίλλετο κόσμῳ:
<nonn. d. 37.129> πέμπτῳ δοιὰ τὰλαντα, γέρας Πακτωλίδος ὄχθης.
<nonn. d. 37.130> ὀρθωθεὶς δ' ἀγόρευεν ἐπισπέρχων ἐλατῆρας:
<nonn. d. 37.131> “ὦ φίλοι, οὓς ἐδίδαξεν ̓́Αρης πολίπορθον ̓Ενυώ,
<nonn. d. 37.132> οἷς δρόμον ἱπποδύνης δωρήσατο κυανοχαίτης,
<nonn. d. 37.133> οὐ μὲν ἐγώ καμάτων ἀδαήμονας ἄνδρας ἐπείγω,
<nonn. d. 37.134> ἀλλὰ πόνοις βριαροῖσιν ἐθήμονας: ἡμέτεροι γὰρ
<nonn. d. 37.135> παντοίαις ἀρετῇσι μεμηλότες εἰσὶ μαχηταί:
<nonn. d. 37.136> εἰ γὰρ ἀπὸ Τμώλοιο γένος λάχε Λύδιος ἀνήρ,
<nonn. d. 37.137> ἱππείης τελέσει Πελοπηίδος ἄξια νίκης:
<nonn. d. 37.138> εἰ δὲ πέδον Πισαῖον ἔχει μαιήιον ἵππων
<nonn. d. 37.139> ̓́Ηλιδος εὐδίφροιο καὶ Οἰνομαοιο πολίτης,
<nonn. d. 37.140> οἶδεν ̓Ολυμπιάδος κοτινηφόρον ὄζον ἐλαίης:
<nonn. d. 37.141> ἀλλ' οὐκ Οἰνομάοιο πέλει δρόμος, οὐκ ἐλατῆρες
<nonn. d. 37.142> ἐνθάδε κέντρον ἔχουσι κακοξείνων ὑμεναίων,
<nonn. d. 37.143> ἀλλ' ἀρετῇς δρόμος οὗτος, ἐλεύοερος ἀφρογενείης:
<nonn. d. 37.144> εἰ πέδον ̓Αονίης ἢ Φωκίδος αἷμα κομίζει,
<nonn. d. 37.145> Πύθιον ̓Απόλλωνι τετιμένον οἶδεν ὰγῶνα:
<nonn. d. 37.146> εἰ μεθέπει σοφὸν οὖδας ἐλαιοκόμου Μαραθῶνος,
<nonn. d. 37.147> ἔγνω πιαλέης ἐγκύμονα κάλαπιν ἐέρσης:
<nonn. d. 37.148> εἰ πέλεν εὐώδινος ̓Αχαιίδος ἀστὸς ἀρούρης,
<nonn. d. 37.149> Πελλήνην δεδάηκεν, ὅπῃ ῥιγηλὸν ἀγῶνα
<nonn. d. 37.150> ἄνδρες ἀεθλεύουσι φιλοχλαίνου περὶ νίκης,
<nonn. d. 37.151> χειμερίῳ σφίγγοντες ἀθαλπέα γυῖα χιτῶνι:
<nonn. d. 37.152> εἰ ναέτης βλάστησεν ἁλιζώνοιο Κορίνθου,
<nonn. d. 37.153> ̓́Ισθμιον ἡμετέροιο Παλαίμονος οἶδεν ἀγῶνα.”
<nonn. d. 37.154> ὣς φαμένου σπεύδοντες ἐπέτρεχον ἡγεμονῆες,
<nonn. d. 37.155> δίφρα περιτροχόωντες ἀμοιβαδίς: ὠκυπόδην δὲ
<nonn. d. 37.156> Ξάνθον ἄγων πρώτιστος ὑπὸ ζυγὰ δῆσεν ̓Ερεχθεὺς
<nonn. d. 37.157> ἄρσενα, καὶ θήλειαν ἐπεσφήκωσε Ποδάρκην,
<nonn. d. 37.158> οὓς Βορέης ἔσπειρεν ἐυπτερύγων ἐπὶ λέκτρων
<nonn. d. 37.159> Στθοωίην ̔́Αρπυιαν ἀελλόπον εἰς γάμον ἕλκων,
<nonn. d. 37.160> καί σφεας, ̓Ωρείθυιαν ὅθ' ἥρπασεν ̓Ατθίδα νύμφην,
<nonn. d. 37.161> ὤπασεν ἕδνον ἕρσ2τος ̓Ερεχθέι γαμβρὸς ἀήτης.
<nonn. d. 37.162> δεύτερος ̓Ακταίων ̓Ισμηνίδα πάλλεν ἱμάσθλην:
<nonn. d. 37.163> καὶ τρίτος ὑγρομέδοντος ἀπόσπορος ἐννοσιγαίου
<nonn. d. 37.164> Σκέλμις ἔην ταχύπωλος, ὃς ἔγραφε πολλάκις ὕδωρ
<nonn. d. 37.165> πάτριον ἰθύνων Ποσιδήιον ἅρμα θαλάσσης.
<nonn. d. 37.166> τέτρατος ἄνθορε Φαῦνος, ὃς εἰς μέσον ἧλθεν ἀγῶνος
<nonn. d. 37.167> μοῦνος ἔχων τύπον ἶσον ἑῆς γενέταο τεκούσης,
<nonn. d. 37.168> ̓Ηελίου μίμημα φέρων τετράζυγας ἵππους:
<nonn. d. 37.169> καὶ Σικελῶν ὀχέων ἐπεβήσατο πέμπτος ̓Αχάτης,
<nonn. d. 37.170> οἶστπον ἔχων Πισαῖον ἐλαιοκόμου ποταμοῖο,
<nonn. d. 37.171> ἱπποσύνης ἀκόρητος, ἐπεὶ πέδον ᾤκεε νύμφης
<nonn. d. 37.172> ̓Αλοειοῦ δυσέρωτος ὃς εἰς ̓Απέθουσαν ἱκάνει
<nonn. d. 37.173> ἄβροχον ἕδνον ἔρωτος ἄγων στεφανηφόρον ὕδωρ.
<nonn. d. 37.174> καὶ θρασὺν ̓Ακταίωνα λαβὼν ἀπάνευθεν ὁμίλου
<nonn. d. 37.175> παιδὶ πατὴρ σπεύδοντι φίλους ἐπετέλλετο μύθους:
<nonn. d. 37.176> “Τέκνον ̓Αρισταίοιο περισσονόοιο τοκῆος,
<nonn. d. 37.177> οἶδα μέν, ὅττι φέρεις σθένος ἄριον, ὅττι κομίζεις
<nonn. d. 37.178> σύμφυτον ἠνορέῃ κεκερασμένον ἄνθεμον ἥβης,
<nonn. d. 37.179> πάτριον αἷμα φέρων Φοιβήιον, ἡμέτεραι δὲ
<nonn. d. 37.180> κρείσσονες ἀίσσουσιν ἐπὶ δρόμον ̓Αρκάδες ἵπποι:
<nonn. d. 37.181> ἀλλὰ ματην τάδε πάντα, καὶ οὐ σθένος, οὐ δρόμος ἵππων
<nonn. d. 37.182> νικῆσαι δεδάασιν, ὅσον φρένες ἡνιοχῆος:
<nonn. d. 37.183> μούνης κερδοσύνης ἐπιδεύεαι: ἱπποσύνη γὰρ
<nonn. d. 37.184> χπηίζει πινυτοῖο δαήμονος ἡνιοχῆος.
<nonn. d. 37.185> ἀλλὰ σὺ πατρὸς ἄκουε, καὶ ἵππια κέρδεα τέχνης,
<nonn. d. 37.186> ὅσσα χρόνῳ δεδάηκα πολύτροπα, καὶ σὲ διδάξω.
<nonn. d. 37.187> σπεῦδε, τέκος, γενετῆρα τεαῖς ἀρετῇσι γεραίρειν:
<nonn. d. 37.188> καὶ δρόμος ἱπποσύνης μεθέπει κλίος, ὅσσον ̓Ενυώ:
<nonn. d. 37.189> σπεῦδε καὶ ἐν σταδίοισι μετὰ πτολέμους με γεραίρειν:
<nonn. d. 37.190> ̓́Αρεα νικήσας ἑτέρην ὑποδύσεο νίκην,
<nonn. d. 37.191> ὄφρα μετ' αἰχμητῆρα καὶ ἀθλοφόρον σε καλέσσω.
<nonn. d. 37.192> ὦ τέκος, ἄξια ῥέξον ὁμογνήτῳ Διονύσῳ,
<nonn. d. 37.193> ἄξια καὶ Φοίβοιο καὶ εὐπαλάμοιο Κυρήνης,
<nonn. d. 37.194> καὶ καμάτους νίκησον ̓Αρισταίοιο τοκῆος:
<nonn. d. 37.195> ἱπποσύνην δ' ἀνάφαινε, φέρων τεχνήμονα νίκην,
<nonn. d. 37.196> κερδαλέην σέο μῆτιν, ἐπεὶ κατὰ μέσσον ἀγῶνος
<nonn. d. 37.197> ἄλλος ἀνὴρ ἀδίδακτος ἀπόσσυτον ἅρμα παρέηκων
<nonn. d. 37.198> πλάζεται ἔνθα καὶ ἔνθα, καὶ ἀντιπόρων δρόμος ἵππων
<nonn. d. 37.199> ἄστατος οὐ μάστιγι βιάζεται, οὐδὲ χαλινῷ
<nonn. d. 37.200> πείθεται, ἡνίοχος δὲ μετάτροπος ἔκτοθι νύσσης
<nonn. d. 37.201> ἕλκεται, ἧχι φέρουσιν ἀπειθέες ἅρπαγες ἵπποι:
<nonn. d. 37.202> ὃς δέ κε τεχνήεντι δόλῳ μεμελημένος εἴη
<nonn. d. 37.203> ἡνίοχος πολύμητις, ἔχων καὶ ἐηάσσονας ἵππους,
<nonn. d. 37.204> ἰθύνει, προκέλευθον ὀπιπεύων ἐλατῆρα,
<nonn. d. 37.205> ἐγγὺς ἀεὶ περὶ νύσσαν ἄγων δρόμον, ἅρμα δὲ κάμπτει
<nonn. d. 37.206> ἱππεύων περὶ τέρμα καὶ οὔ ποτε τέρμα χαράσσων.
<nonn. d. 37.207> σκέπτεό μοι καὶ σφίγγε κυβερνητῆρι χαλινῷ
<nonn. d. 37.208> δοχμώσας ὅηον ἵππον ἀπιστεπὸν ἐγγύθι νύσσης,
<nonn. d. 37.209> λοξὸς ἐπὶ πλευρῇσι παρακλιδὸν ἅρμα βαρύνων,
<nonn. d. 37.210> ἀγχιφανὴς ἄψαυστος ἀναγκαίῳ τινὶ μέτρῳ
<nonn. d. 37.211> σὸν δρόμον ἰθύνων, πεφυλαγμένος, ἄχρι φανείη
<nonn. d. 37.212> πλήμνη ἑλισσομένου σέθεν ἅρματος οἷά περ ἄκρου
<nonn. d. 37.213> τέρματος ἁπτομένη τροχειδέι γείτονι κύκλῳ:
<nonn. d. 37.214> ἀλλὰ λίθον πεφύλαξο, μὴ ἄξονι νύσσαν ἀράξας
<nonn. d. 37.215> εἰν ἑνὶ δηλήσαιο καὶ ἅρματα καὶ σέθεν ἵππους.
<nonn. d. 37.216> καὶ τεὸν ἔνθα καὶ ἔνθα κατὰ δρόμον ἅρμα νομεύων
<nonn. d. 37.217> ἔσσο κυβερνήτῃ πανομοίιος: ἀμφότερον δέ,
<nonn. d. 37.218> κέντρῳ ἐπισπέρχων, προχέων πλήξιππον ἀπειλήν,
<nonn. d. 37.219> δεξιὸν ἵππον ἔλαυνε, θοώτερον εἰς δρόμον ἕλκων
<nonn. d. 37.220> ἀθλιβέος μεθέποντα παρειμένα κύκλα χαλινοῦ:
<nonn. d. 37.221> ἔσσο κυβερνήτῃ πανομοίιος ἅρμα νομεύων
<nonn. d. 37.222> εἰς δρόμον ἰθυκέλευθον, ἐπεὶ τεχνήμονι βουλῇ
<nonn. d. 37.223> πηδάλιον δίφροιο πέλει νόος ἡνιοχῆος.”
<nonn. d. 37.224> ὥς εἰπὼν παλίνορσος ἐχάζετο, παῖδα διδάξας
<nonn. d. 37.225> ἠθάδος ἱπποσύνης ἑτερότροπα κέρδεα τέχνης.
<nonn. d. 37.226> καὶ κυνέης ἔντοσθεν ἐθήμονος ἄλλος ἐπ' ἄλλῳ
<nonn. d. 37.227> τυφλὴν χεῖρα τίταινε φυλασσομένοιο προσώπου,
<nonn. d. 37.228> κλῆρον ἔχειν ἐθέλων ἑτερότροπον, οἷά τις ἀνὴρ
<nonn. d. 37.229> εἰς κύβον ἀλλοπρόσαλλον ἑκηβόλα δάκτυλα πάλλων.
<nonn. d. 37.230> καὶ λάχον ἡνιοχῆες ἀμοιβαδίς: ἱππομανὴς δὲ
<nonn. d. 37.231> Φαῦνος ἀειδομένης Φαεθοντίδος αἷμα γενέθλης
<nonn. d. 37.232> κλήρῳ πρῶτος ἔην, καὶ δεύτερος ἦεν ̓Αχάτης,
<nonn. d. 37.233> τῷ δ' ἐπὶ Δαμναμενῆος ἀδελφεός, ἀμφὶ δ' ἄρ' αὐτῷ
<nonn. d. 37.234> ἔλλαχεν ̓Ακταίων: ὁ δὲ φέρτατος εἰς δρόμον ἔστη
<nonn. d. 37.235> ὑστατίου κλήροιο τυχὼν πλήξιππος ̓Ερεχθεύς.
<nonn. d. 37.236> καὶ βοέας μάστιγας ἐκούφισαν ἡνιοχῆες,
<nonn. d. 37.237> ἱστάμενοι στοιχηδὸν ἀμοιβαίων ἐπὶ δίφρων.
<nonn. d. 37.238> καὶ σκοπὸς Αἰακὸς ἦεν ἐτήτυμος, ὄφρα νοήσας
<nonn. d. 37.239> καμπτομένους περὶ τέρμα φιλοστεφάνους ἐλατῆρας
<nonn. d. 37.240> μάρτυς ἀληθείης ἑτερόθροα νείκεα λύσῃ.
<nonn. d. 37.241> ὄμμασιν ἀπλανέεσσι διακρίνων δρόμον ἵππων.
<nonn. d. 37.242> τοῖσι μὲν ἐκ βαλβῖδος ἔην δρόμος: ἐσσυμένων δὲ
<nonn. d. 37.243> ὃς μὲν ἔην προκέλευθος, ὁ δὲ προθέοντα κιχῆσαι
<nonn. d. 37.244> ἤθελεν, ὃς δ' ἐδίωκε μεσαίτατον, ὃς δὲ χαράξαι
<nonn. d. 37.245> ἀγχιφανὴς μενέαινεν ὀπίστερον ἡνιοχῆα.
<nonn. d. 37.246> καί τις ἐνὶ σταδίοις ἐλατὴρ ἐλατῆρα κιχήσας
<nonn. d. 37.247> ἅρματι δίφρον ἔμιξε, καὶ ἡνία χερσὶ τινάσσων
<nonn. d. 37.248> ἵππους ἀγκυλόδοντι διεπτοίησε χαλινῷ:
<nonn. d. 37.249> ἄλλος ἐπαΐσσοντι συνέμπορος ἡνιοχῆι
<nonn. d. 37.250> εἰς ἔριν ἀμφήριστον ἰσόρροπον εἶχε πορείην,
<nonn. d. 37.251> δόχμιος ὀκλάζων, τετανυσμένος, ὀρθὸς ἀνάγκῃ,
<nonn. d. 37.252> ἰξύι καμπτομένῃ, καὶ ἑκούσιον ἵππον ἐλαύνων,
<nonn. d. 37.253> φειδομένῃ παλάμῃ τεχνήμονι βαιὸν ἱμάσσων,
<nonn. d. 37.254> ἐντροπαλιζομένης δοχμώσατο κύκλον ὀπωπῆς:
<nonn. d. 37.255> δίφρον ὀπισθοπόρου πεφυλαγμένος ἡνιοχῆος:
<nonn. d. 37.256> καί νύ κεν ἀίσσοντι ποδῶν ἐπιβήτορι παλμῷ
<nonn. d. 37.257> εἰς τροχὸν αὐτοκύλιστον ὄνυξ ὠλίσθανεν ἵππων,
<nonn. d. 37.258> εἰ μὴ ἔτι σπεύδουσαν ἑὴν ἀνέκοψεν ἐρωὴν
<nonn. d. 37.259> ἡνίοχος, κατόπισθεν ἐπήλυδα δίφρον ἐρύκων.
<nonn. d. 37.260> καί τις ἔχων προκέλευθος ὀπίστερον ἡνιοχῆα
<nonn. d. 37.261> ἀντίτυπον δρόμον εἶχεν ὁμοζήλων ἐπὶ δίφρων,
<nonn. d. 37.262> ἄστατος ἔνθα καὶ ἔνθα περικλείων ἐλατῆρα
<nonn. d. 37.263> ἀγχιφανῆ. καὶ Σκέλμις, ἀπόσπορος ἐννοσιγαίου,
<nonn. d. 37.264> εἰναλίην μάστιγα Ποσειδάωνος ἑλίσσων
<nonn. d. 37.265> πάτριον ἡνιόχευε θαλασσονόμων γένος ἵππων:
<nonn. d. 37.266> οὐδὲ τόσον πεπότητο τανύπτερος ἠέρα τέμνων
<nonn. d. 37.267> Πήγασος ὑψιπότητος, ὅσον βυθίων πόδες ἵππων
<nonn. d. 37.268> χερσαίην ἀκίχητον ἐποιήσαντο πορείην.
<nonn. d. 37.269> λαοὶ δ' εἰς ἕν ἰόντες, ἐν ὑψιλόφῳ τινὶ χώρῳ
<nonn. d. 37.270> ἑζόμενοι στοιχηδὸν ὀπιπευτῆρες ἀγῶνος,
<nonn. d. 37.271> τηλόθεν ἐσκοπίαζον ἐπειγομένων δρόμον ἵππων:
<nonn. d. 37.272> ὧν ὁ μὲν εἱστήκει πεφοβημένος, ὃς δὲ τινάσσων
<nonn. d. 37.273> δάκτυλον ἄκρον ἔσειεν ἐπισπέρχων ἐλατῆρα,
<nonn. d. 37.274> ἄλλος ἁμιλλητῆρι πόθῳ δεδονημένος ἵππων
<nonn. d. 37.275> ἱππομανῆ νόον εἶχεν ὁμόδρομον ἡνιοχῆος:
<nonn. d. 37.276> καί τις ἑοῦ προκέλευθον ἰδὼν δρόμον ἡνιοχῆος
<nonn. d. 37.277> χερσὶν ἐπεπλατάγησε καὶ ἴαχε πενθάδι φωνῇ
<nonn. d. 37.278> θαρσύνων, γελόων, τρομέων, ἐλατῆρι κελεύων.
<nonn. d. 37.279> ἅρματα δ' εὐποίητα θοώτερα θυιάδος ἄρκτου
<nonn. d. 37.280> ἄλλοτε μὲν πεπότητο μετάρσια, πῇ δ' ἐπὶ γαίῃ
<nonn. d. 37.281> ἀκροφανῆ πεφόρητο μόγις ψαύοντα κονίης:
<nonn. d. 37.282> καὶ ταχινῷ ψαμαθῶδες ἕδος τροχοειδέι κύκλῳ
<nonn. d. 37.283> ἅρματος ἰθυπόροιο κατέγραφεν ὁλκὸς ἀλήτης:
<nonn. d. 37.284> συμφερτὴ δ' ἔρις ἦεν: ἐγειρομένη δὲ καἰ αὐτὴ
<nonn. d. 37.285> στήθεσιν ἱππείοισιν ἀνῃώρητο κονίη,
<nonn. d. 37.286> χαῖται δ' ἠερίῃσιν ἐπερρώοντο θυέλλαις:
<nonn. d. 37.287> ὀτρηροὶ δ' ἐλατῆρες ὁμογλώσσων ἀπὸ λαιμῶν
<nonn. d. 37.288> ὀξυτέρην μάστιγος ἀπερροίβδησαν ἰωήν.
<nonn. d. 37.289> ἀλλ' ὅτε δὴ πύματον τέλεον δρόμον, ὀξὺς ὀρούσας
<nonn. d. 37.290> Σκέλμις ἔην πρώτιστος ἁλίδρομον ἅρμα τιταίνων:
<nonn. d. 37.291> καί οἱ ὁμαρτήσας ἐπεμάστιεν ἵππον ̓Ερεχθεὺς
<nonn. d. 37.292> ἀγχιφανής, καὶ δίφρον ὀπισθοπόρον τάχα φαίης
<nonn. d. 37.293> εἰναλίου Τελχῖνος ἰδεῖν ἐπιβήτορα δίφρων:
<nonn. d. 37.294> καὶ γάρ ἀερσιπότητος ̓Ερεχθέος ἵππος ἀγήνωρ
<nonn. d. 37.295> διχθαδίῳ μυκτῆρι παλίμπνοον ἄσθμα τιταίνων
<nonn. d. 37.296> ἀλλοτρίου θέρμαινε μετάφρενον ἡνιοχῆος,
<nonn. d. 37.297> καί νύ κεν αὐχενίων ἐδράξατο χερσὶ κομάων,
<nonn. d. 37.298> ἐντροπαλιζομένοις βλεφάροις ἐλατῆρα δοκεύων,
<nonn. d. 37.299> καί νύ κε σειομένων τροχαλῇ στροφάλιγγι γενείων
<nonn. d. 37.303> ἀφριόων στατὸς ἵππος ἀπέπτυε ἄκρα χαλινοῦ,
<nonn. d. 37.300> ἀλλὰ παρατρέψας ἀνεσείρασε δίφρον ̓Ερεχθεύς,
<nonn. d. 37.301> ἡνία δ' εὐποίητα κατέσπασεν ἅρπαγι παλμῷ,
<nonn. d. 37.302> ἀγχιφανῆ κατὰ βαιὸν ἐπισφίγγων γένυν ἵππων:
<nonn. d. 37.304> καὶ πάλιν ἐγγὺς ἔλασσε φυγὼν ἀχάλινον ἀνάγκην.
<nonn. d. 37.305> καί μιν ἑοῖς ὀχέεσσιν ἐπαΐσσοντα δοκεύων
<nonn. d. 37.306> Σκέλμις ἀπειλήτειραν ἀπερροίβδησεν ἰωήν:
<nonn. d. 37.307> “Λῆγε θαλασσαίοισι μάτην ἵπποισιν ἐρίζων:
<nonn. d. 37.308> ἄλλον ἐμοῦ γενέταο Πέλοψ ποτὲ δίφρον ἐλαύνων
<nonn. d. 37.309> Οἰνομάου νίκησεν ἀνικήτων δρόμον ἵππων.
<nonn. d. 37.310> ἱπποσύνης μὲν ἔγωγε κυβερνητῆρα καλέσσω
<nonn. d. 37.311> ἵππιον ὑγρομέδοντα: σὺ δέ, πλήξιππε, τιταίνεις
<nonn. d. 37.312> νίκης ἐλπίδα πᾶσαν ἐς ἱστοτέλειαν ̓Αθήνην.
<nonn. d. 37.313> οὐ δὲ τεῆς ὀλίγης μορίης χρέος, ἀλλά κομίζω
<nonn. d. 37.314> ἀμπελόεν στέφος ἄλλο καὶ οὐκ ἐλάχειαν ἐλαίην.”
<nonn. d. 37.315> ὣς φαμένου ταχύβουλος ἐχώσατο μᾶλλον ̓Ερεχθεύς,
<nonn. d. 37.316> καὶ δόλον ἠπεροπῆα καὶ ἔμφρονα μῆτιν ὑφαίνων
<nonn. d. 37.317> χερσὶ μὲν ἡνιόχευεν ἑὸν δρόμον, ἐν κραδίῃ δὲ
<nonn. d. 37.318> ἱπποσύνης πολιοῦχον ἑὴν ἐπίκουρον ̓Αθήνην
<nonn. d. 37.319> κικλήσκων ταχύμυθον ἀνήρυγεν ̓Ατθίδα φωνήν:
<nonn. d. 37.320> “Κοίρανε Κεκροπίης, ἱπποσσόε Παλλὰς ἀμήτωρ,
<nonn. d. 37.321> ὡς σὺ Ποσειδάωνα τεῷ νίκησας ἀγῶνι,
<nonn. d. 37.322> οὕτω σὸς ναέτης Μαραθώνιον ἵππον ἐλαύνων
<nonn. d. 37.323> υἱέα νικήσειε Ποσειδάωνος ̓Ερεχθεύς.”
<nonn. d. 37.324> τοῖον ἔπος βοόων ἐπεμάστιεν ἰσχία πώλων,
<nonn. d. 37.325> ἅρματι δ' ἅρμα πέλασσεν ἰσόζυγον: ἀντιβίου δὲ
<nonn. d. 37.326> λαιῇ μὲν βαρύδεσμον ἐπισφίγγων γένυν ἵππων,
<nonn. d. 37.327> σύνδρομον αὖ ἐρύων βεβιημένον ἅρμα χαλινῷ,
<nonn. d. 37.328> δεξιτερῇ μάστιζεν ἑοὺς ὑψαύχενας ἵππους
<nonn. d. 37.329> ἐσσυμένους προτέρωσε: μεταστήσας δὲ κελεύθου
<nonn. d. 37.330> θῆκε παλινδίνητον ὀπίστερον ἡνιοχῆα.
<nonn. d. 37.331> καὶ τροχαλοῖς στομάτεσσι χέων φιλοκέρτομον ἠχὼ
<nonn. d. 37.332> υἷα Ποσειδάωνος ἀμοιβάδι νείκεε φωνῇ,
<nonn. d. 37.333> ἐντροπαλιζομένην μεθέπων γελόωσαν ὀπωπήν:
<nonn. d. 37.334> “Σκέλμις, ἐνικήθης: σέο φέρτερός ἐστιν ̓Ερεχθεύς,
<nonn. d. 37.335> ὅττι τεὸν Βαλίον, Ζεφυρηίδος αἷμα γενέθλης,
<nonn. d. 37.336> ἄρσενα καὶ νέον ἵππον ὁδοιπόρον ἄβροχον ἅλμης
<nonn. d. 37.337> γηραλέη νίκησεν ἐμὴ θήλεια Ποδάρκη.
<nonn. d. 37.338> εἰ μὲν ἀγηνορέεις Πελοπηίδος εἵνεκα τέχνης
<nonn. d. 37.339> ὑμετέρου γενετῆρος ἁλίδρομον ἅρμα γεραίρων,
<nonn. d. 37.340> Μυρτίλος αἰολόμητις ἐπίκλοπον ἤνυσε νίκην,
<nonn. d. 37.341> μιμηλῷ τελέσας ἀπατήλιον ἄξονα κηρῷ:
<nonn. d. 37.342> εἰ δὲ μέγα φρονέεις γενεῆς χάριν ἐννοσιγαίου,
<nonn. d. 37.343> ἵππιον ὃν καλέεις, βυθίων ἐπιβήτορα δίφρων,
<nonn. d. 37.344> πόντιον αὐτὸν ἄνακτα, κυβερνητῆρα τριαίνης,
<nonn. d. 37.345> ἄρσενα σὸν νίκησεν ἀρηγόνα θῆλυς ̓Αθήνη.”
<nonn. d. 37.346> ὣς φάμενος Τελχῖνα παρέδραμεν ἀστὸς ̓Αθήνης.
<nonn. d. 37.347> τῷ δ' ἐπὶ Φαῦνος ἔλαυνεν ὄχου τέθριππον ἱμάσσων:
<nonn. d. 37.348> ̓Ακταίων δὲ τέταρτος ἐπίκλοπος ἕσπετο Φαύνῳ,
<nonn. d. 37.349> πατρὸς ̓Αρισταίου μεμνημένος εἰσέτι μύθων
<nonn. d. 37.350> κερδαλέων: καὶ λοῖσθος ἔην Τυρσηνὸς ̓Αχάτης.
<nonn. d. 37.351> καὶ θρασὺς ̓Ακταίων δολίην ἐφράσσατο βουλήν:
<nonn. d. 37.352> Φαῦνον ἑοῖς ὀχέεσσιν ἔτι προθέοντα κιχήσας
<nonn. d. 37.353> ὀξυτέρῃ μάστιγι μεταστρέψας δρόμον ἵππων
<nonn. d. 37.354> σύνδρομος ἡνιόχευε, παρακλέπτων ἐλατῆρα,
<nonn. d. 37.355> βαιὸν ὑποφθάμενος: καὶ ἐπ' ἄντυγι γούνατα πήξας
<nonn. d. 37.356> δίφρον ἁμιλλητῆρα κατέγραφεν ἅρματι λοξῷ,
<nonn. d. 37.357> ἱππείους τροχόεντι διαξύων πόδας ὁλκῷ.
<nonn. d. 37.358> καὶ δαπέδῳ πέσεν ἅρμα: τινασσομένοιο δὲ δίφρου
<nonn. d. 37.359> τρεῖς μὲν ὑπὲρ δαπέδοιο πέλον πεπτηότες ἵπποι,
<nonn. d. 37.360> ὃς μὲν ὑπὲρ λαγόνων, ὁ δὲ γαστέρος, ὃς δ' ἐπἰ δειρήν,
<nonn. d. 37.361> εἷς δέ τις ὀρθὸς ἔμιμνε παρακλιδόν, ἀμφὶ δὲ γαίῃ
<nonn. d. 37.362> ἄκρα ποδῶν ῥίζωσε, καὶ ἄστατον αὐχένα σείων
<nonn. d. 37.363> σύζυγος ἐστήριξεν ὅλον πόδα γείτονος ἵππου,
<nonn. d. 37.364> κουφίζων ζυγόδεσμα, καὶ ὑψόσε δίφρον ἀνέλκων.
<nonn. d. 37.365> οἱ μὲν ἔσαν προχυθέντες ἐπὶ χθονός: αὐσταλεος δὲ
<nonn. d. 37.366> ἡνίοχος κεκύλιστο παρὰ τροχόν, ἅρματι γείτων:
<nonn. d. 37.367> θρύπτετο δ' ἄκρα μέτωπα, μιαινομένου δὲ γενείου
<nonn. d. 37.368> ὀξυτενὴς κεκόνιστο πέδῳ κεχαραγμένος ἀγκών.
<nonn. d. 37.369> ἡνίοχος δ' ἀνέπαλτο θοώτερος: ἐσσυμένως δὲ
<nonn. d. 37.370> εἰς χθόνα πεπτηῶτι παρίστατο γείτονι δίφρῳ,
<nonn. d. 37.371> αἰδομένῃ παλάμῃ τετανυσμένον ἵππον ἀνέλκων:
<nonn. d. 37.372> καὶ βαλίῃ μάστιγι κατηφέα πῶλον ἱμάσσων.
<nonn. d. 37.373> καὶ θρασὺς ̓Ακταίων πεπονημένον ἐγγύθι δίφρου
<nonn. d. 37.374> Φαῦνον ὀπιπεύων φιλοπαίγμονα ῥήξατο φωνήν:
<nonn. d. 37.375> “Λῆγε μάτην ἀέκοντας ἐπισπέρχων σέθεν ἵππους,
<nonn. d. 37.376> λῆγε μάτην: φθάμενος γὰρ ἀπαγγέλλω Διονύσῳ,
<nonn. d. 37.377> Φαῦνος ὅτι προθέοντας ὅλους, ἐλατῆρας ἐάσας
<nonn. d. 37.378> νόστιμος ὀψικέλευθος ἐλεύσεται ἅρματα σύρων:
<nonn. d. 37.379> φείδεο σῆς μάστιγος, ἐπεὶ ταμεσίχροϊ κέντρῳ
<nonn. d. 37.380> σῶν ὁρόων ᾤκτειρα δέμας κεχαραγμένον ἵππων.”
<nonn. d. 37.381> ἔννεπεν ἀστήρικτον ὄχον προκέκευθον ἐλαύνων
<nonn. d. 37.382> ὠκυτέρῃ μάστιγι: καὶ ἄχνυτο Φαῦνος ἀκούων.
<nonn. d. 37.383> καὶ μόγις ἐν δαπέδῳ λασίης δεδραγμένος οὐρῆς
<nonn. d. 37.384> κεκλιμένων ὤρθωσε δέμας κεκονιμένον ἵππων,
<nonn. d. 37.385> καί τινα λυομένοιο παραΐξαντα λεπάδνου
<nonn. d. 37.386> πῶλον ἄγων παλίνορσον ἐπεσφήκωσε χαλινῷ:
<nonn. d. 37.387> στήσας δ' ἔνθα καὶ ἔνθα παρεσσυμένων πόδας ἵππων
<nonn. d. 37.388> ἅρματος ὕψι βέβηκε, καὶ ἴχνιον ἅρματι πήξας
<nonn. d. 37.389> φρικαλέῃ μάστιξε τὸ δεύτερον ἵππον ἱμάσθλῃ:
<nonn. d. 37.390> καὶ πλέον ἤλασε Φαῦνος ἐπισπέρχων δρόμον ἵππων,
<nonn. d. 37.391> ὠκύτερον δ' ἐδίωκε παροίτερον ἡνιοχῆα:
<nonn. d. 37.392> καὶ φθαμένους ἐκίχησεν, ἐπεὶ μένος ἔμβαλεν ἵπποις
<nonn. d. 37.393> ἵππιος ἐννοσίγαιος ἑὸν θρασὺν υἷα γεραίρων:
<nonn. d. 37.394> στεινωπὴν δέ κέλευθον ἰδὼν παρὰ κοιλάδι πέτρῃ
<nonn. d. 37.395> ἔμφρονα μῆτιν ὕφαινε δολοπλόκον, ὄφρα κιχήσας
<nonn. d. 37.396> ἅρματι τεχνήεντι παραΐξειεν ̓Αχάτην.
<nonn. d. 37.397> ῥωγμὸς ἔην βαθύκολπος, ὃν ἐξέρρηξε κελεύθου
<nonn. d. 37.398> χειμερίῃ μάστιγι Διὸς μετανάστιον ὕδωρ
<nonn. d. 37.399> ἠερόθεν προχέοντος: ἐεργομένῳ δὲ ῥεέθρῳ
<nonn. d. 37.400> ὄμβρου γειοτόμοιο ῥάχις κοιλαίνετο γαίης,
<nonn. d. 37.401> ἧχτ μολὼν ἀέκων ἀνεσείρασε δίφρον ̓Αχάτης,
<nonn. d. 37.402> φεύγων ἀγχικέλευθον ἐπηλυσίην ἐλατῆρος:
<nonn. d. 37.403> καὶ οἱ ἐπεσσυμένῳ τρομερὴν ἀνενείκατο φωνήν:
<nonn. d. 37.404> “Εἰσέτι, νήπιε Φαῦνε, τεοὶ ῥυπόωσι χιτῶνες,
<nonn. d. 37.405> εἰσέτι σῶν ὀχέων ψαμαθώδεές εἰσι κορῶναι,
<nonn. d. 37.406> οὔ πω σῶν ἐτίναξας ἀκοσμήτων κόνιν ἵππων:
<nonn. d. 37.407> λύματα σεῖο κάθαιρε: τί σοι τόσον ἵππον ἐλαύνειν;
<nonn. d. 37.408> μή σε πάλιν πίπτοντα καὶ ἀσπαίροντα νοήσω.
<nonn. d. 37.409> τὸν θρασὺν ̓Ακταίωνα φυλάσσεο, μή σε κιχήσας
<nonn. d. 37.410> ταυρείῃ σέο νῶτον ὑποστίξειεν ἱμάσθλῃ,
<nonn. d. 37.411> μή σε πάλιν προκάρηνον ἀκονίζειε κονίῃ.
<nonn. d. 37.412> εἰσέτι σῆς μεθέπεις κεχαραγμένα κύκλα παρειῆς:
<nonn. d. 37.413> Φαῦνε, τί μαργαίνεις, ξυνήονα μῶμον ἀνάπτων
<nonn. d. 37.414> πατρὶ Ποσειδάωνι καὶ ̓Ηελίῳ σέο πάππῳ;
<nonn. d. 37.415> ἅζεό μοι Σατύρων φιλοκέρτομον ἀνθερεῶνα.
<nonn. d. 37.416> Σειληνοὺς πεφύλαξο καὶ ἀμφιπόλους Διονύσου,
<nonn. d. 37.417> μή σοι ἐπεγγελάσωσι καὶ αὐσταλέῳ σέο δίφρῳ.
<nonn. d. 37.418> πῇ θρόνα; πῇ βοτάναι; πῇ φάρμακα ποικίλα Κίρκης;
<nonn. d. 37.419> πάντά σε, πάντα λέλοιπεν, ὅτ' εἰς δρόμον ἦλθες ἀγῶνος.
<nonn. d. 37.420> τίς κεν ἀπαγγείλειεν ἀγήνορι σεῖο τεκούσῃ
<nonn. d. 37.421> καὶ σέο κύμβαχον ἅρμα καὶ αὐχμώουσαν ἱμάσθλην;”
<nonn. d. 37.422> τοῖον ἀπερροίβδησεν ἀγήνορα μῦθον ̓Αχάτης,
<nonn. d. 37.423> κερτομέων: νέμεσις δὲ τόσην ἐγράψατο φωνήν.
<nonn. d. 37.424> καὶ σχεδὸν ἤλυθε Φαῦνος ὁμήλυδα δίφρον ἐλαύνων:
<nonn. d. 37.425> ἅρματι δ' ἅρμα πέλασσε, καὶ ἄξονι γόμφον ἀράσσων
<nonn. d. 37.426> μεσσοπαγῆ συνέαξε βαλὼν τροχοειδέι κύκλῳ:
<nonn. d. 37.427> καὶ τροχὸς αὐτοκύλιστος ἕλιξ ἐπεκέκλιτο γαίῃ,
<nonn. d. 37.428> ἅρμασιν Οἰνομάοιο πανείκελος, ὁππότε κηροῦ
<nonn. d. 37.429> θαλπομένου Φαέθοντι λυθεὶς ἀπατήλιος ἄξων
<nonn. d. 37.430> ἱπποσύνην ἀνέκοπτε μεμηνότος ἡνιοχῆος.
<nonn. d. 37.431> στεινωπὴν δὲ κέλευθον ἔχων ἀνέμιμνεν ̓Αχάτης,
<nonn. d. 37.432> εἰσόκε τετραπόρων ὑπὲρ ἄντυγος ἥμενος ἵππων
<nonn. d. 37.433> ὠκυτέρῃ μάστιγι παρήλυθε Φαῦνος ̓Αχάτην,
<nonn. d. 37.434> οἷά περ οὐκ ἀίων: καὶ ἐκούφισε μᾶλλον ἱμάσθλην,
<nonn. d. 37.435> μαστίζων ἀκίχητος ἐπειγομένων λόφον ἵππων:
<nonn. d. 37.436> καὶ πέλεν ̓Ακταίωνος ὀπίστερος, ὅσσα θορόντος
<nonn. d. 37.437> δίσκου πεμπομένοιο πέλει δολιχόσκιος ὁρμή,
<nonn. d. 37.438> ὃν βριαρῇ παλάμῃ δονέων αἰζηὸς ἰάλλει.
<nonn. d. 37.439> λαοῖς δ' ἔμεσε λύσσα: καὶ ἤρισαν ἄλλος ἐπ' ἄλλῳ,
<nonn. d. 37.440> συνθεσίας τεύχοντες ἀτεκμάρτου περὶ νίκης
<nonn. d. 37.441> ἐσσομένης: τὰ δὲ δῶρα θυελλοπόδων χάριν ἵππων
<nonn. d. 37.442> ἢ τρίπος ἠὲ λέβης ἢ φάσγανον ἠὲ βοείη:
<nonn. d. 37.443> καὶ ναέτης ναετῆρι, φίλος δ' ἐρίδαινεν ἑταίρῳ,
<nonn. d. 37.444> γηραλέος δὲ γέροντι, νέῳ νέος, ἀνέρι δ' ἀνήρ.
<nonn. d. 37.445> ἦν δ' ἔρις ἀμφοτέρων ἑτερόθροος, ὃς μὲν ̓Αχάτην
<nonn. d. 37.446> κυδαίνων, ἕτερος δὲ χερείονα Φαῦνον ἐλέγχων
<nonn. d. 37.447> ἐν χθονὶ πεπτηῶτα κυλινδομένων ἀπὸ δίφρων,
<nonn. d. 37.448> ἄλλος ἐριδμαίνων, ὅτι δεύτερος ἦεν ̓Ερεχθεὺς
<nonn. d. 37.449> εἰναλίου Τελχῖνος ὀπίστερος ἡνιοχῆος:
<nonn. d. 37.450> ἄλλῳ δ' ἄλλος ἔριζον, ὅτι φθαμένων δρόμον ἵππων
<nonn. d. 37.451> ἀγχιφανὴς νίκησε πολύροπος ἀστὸς ̓Αθήνης,
<nonn. d. 37.452> Σκέλμιν ἔτι προθέοντα παραΐξας ἐλατῆρα.
<nonn. d. 37.453> οὔ πω νεῖκος ἔληγε, καὶ ἔφθασεν ἐγγὺς ̓Ερεχθεύς,
<nonn. d. 37.454> ἵπποθς ἔνθα καὶ ἔνθα κατωμαδὸν αἰὲν ἱμάσσων:
<nonn. d. 37.455> καὶ πολὺς ἱππείοιο δι' αὐχένος ἔρρεεν ἱδρὼς
<nonn. d. 37.456> καὶ λασίου στέρνοιο, καθ' ἡνιόχοιο δὲ πυκναὶ
<nonn. d. 37.457> αὐχμηραὶ ῥαθάμιγγες ἐπερρώοντο κονίης:
<nonn. d. 37.458> ἅρματα δ' ἀγχιπόροισιν ἐπέτρεχεν ἴχνεσιν ἵππων
<nonn. d. 37.459> ἁλλομένῃ στροφάλιγγι: καὶ οὐ τροχόεντι σιδήρῳ
<nonn. d. 37.460> λεπταλέης ἀτίνακτα τινάσσετο νῶτα κονίης.
<nonn. d. 37.461> αὐτὰρ ὁ πωτήεντα μετὰ δρόμον ὑψόθι δίφρου
<nonn. d. 37.462> εἰς μέσον ἦλθεν ἀγῶνος: ἑῷ δ' ἔσμηξε χιτῶνι
<nonn. d. 37.463> μυδαλέων ἱδρῶτα διαστάζοντα μετώπων:
<nonn. d. 37.464> καὶ ταχὺς ἐκ δίφροιο κατήλε: μηκεδανὴν δὲ
<nonn. d. 37.465> εἰς ζυγὸν εὐποίητον ἑὴν ἔκλινεν ἱμάσθλην:
<nonn. d. 37.466> ἵπποθς δ' ̓Αμφιδάμας θεράπων λύεν: ὠκύτερος δὲ
<nonn. d. 37.467> τερπομένῃ παλάμῃ πρμτάγρια κούφισε νίκης,
<nonn. d. 37.468> ἰοδόκην καὶ τόξα καὶ εὐπήληκα γυναῖκα,
<nonn. d. 37.469> πάλλων ἡμιτόμοιο μεσόμφαλα νῶτα βοείης.
<nonn. d. 37.470> τῷ δ' ἐπὶ δεύτερος ἦλθε θαλασσαίων ἐπὶ δίφρων
<nonn. d. 37.471> Σκέλμις, ἐπισπέρχων Ποσιδήιον ἅρμα θαλάσσης,
<nonn. d. 37.472> κύκλος ὅσον τροχόεις ἀπολείπεται ὠκέος ἵππου,
<nonn. d. 37.473> τοῦ μὲν ἐπαΐσσοντος ἐπισσώτρων μόγις ἄκραι
<nonn. d. 37.474> ἐκταδίης ψαύουσιν ἑλισσομένης τρίχες οὐρῆς:
<nonn. d. 37.475> δεύτερα δ' εἷλεν ἄεθλα, καὶ ὤρεγε Δαμναμενῆι
<nonn. d. 37.476> ἔγκυον ἵππον ἔχειν, ζηλήμονι χειρὶ τιταίνων.
<nonn. d. 37.477> καὶ τρίτος ̓Ακταίων ἀνεκούφισε σύμβολα νίκης
<nonn. d. 37.478> χρυσοφαῆ θώρηκα, παναίολον ἔργον ̓Ολύμπου.
<nonn. d. 37.479> τῷ δ' ἐπὶ Φαῦνος ἵκανε: καὶ αὐτόθι δίφρον ἐρύσσας
<nonn. d. 37.480> ὀμφαλὸν ἀργυρόκυκλον ἀνηέρταζε βοείης,
<nonn. d. 37.481> αὐχμηρῆς μεθέπων ἔτι λείψανα κεῖνα κονίης.
<nonn. d. 37.482> καὶ Σικελὸς θεράπων βραδυδινέος ἐγγύθι δίφρου
<nonn. d. 37.483> χρυσοῦ δισσὰ τάλαντα κατηφέι δεῖξεν ̓Αχάτῃ,
<nonn. d. 37.484> οἰκτρὸν ἀγηνορέοντι φιλοστόργῳ Διονύσῳ.
<nonn. d. 37.485> αὐτὰρ ὁ πυγμαχίης χαλεπῆς ἔστησεν ἀγῶνα:
<nonn. d. 37.486> πρώτῳ μὲν θέτο ταῦρον ἀπ' ̓Ινδῴοιο βοαύλου
<nonn. d. 37.487> δῶρον ἄγειν, ἑτέρῳ δὲ μελαρρίνων κτέρας ̓Ινδῶν
<nonn. d. 37.488> βάρβαρον αἰολόνωτον ἑλὼν κατέθηκε βοείην.
<nonn. d. 37.489> ὀρθωθεὶς δ' ἀγόρευεν ἀεθλητῆρας ἐπείγων,
<nonn. d. 37.490> εὐπαλάμου δύο φῶτας ἐριδμαίνειν περὶ νίκης:
<nonn. d. 37.491> “Πυγμῆς οὗτος ἄεθλος ἀτειρέος: ἀθλοφόρῳ δὲ
<nonn. d. 37.492> ἀνέρι νικήσαντι δασύτριχα ταῦρον ὀπάσσω,
<nonn. d. 37.493> ἀνδρὶ δὲ νικηθέντι πολύπτυχον ἀσπίδα δώσω.”
<nonn. d. 37.494> ὣς φαμένου Βρομίοιο σακέσπαλος ὦρτο Μελισσεύς,
<nonn. d. 37.495> ἠθάδι πυγμαχίῃ μεμελημένος: εὐκεράου δὲ
<nonn. d. 37.496> ἁψάμενος ταύροιο τόσην ἐφθέγξατο φωνήν:
<nonn. d. 37.497> “̓Ελθέτω, ὃς ποθέει σάκος αἰόλον: οὐ γὰρ ἐάσω
<nonn. d. 37.498> ἄλλῳ πίονα ταῦρον, ἕως ἔτι χεῖρας ἀείρω.”
<nonn. d. 37.499> ὣς φαμένου ξύμπαντας ἐπεσφρήγισσε σιωπή:
<nonn. d. 37.500> Εὐρυμέδων δέ οἱ οἶος ἀνίστατο, τῷ πόρεν ̔Ερμῆς
<nonn. d. 37.501> ὄργανα πυγμαχίης γυιαλκέος, ὃς πάρος αἰεὶ
<nonn. d. 37.502> πατρῴῳ μεμέλητο παρήμενος ἐσχαρεῶνι,
<nonn. d. 37.503> ̔Ηφαιστηιάδης, σφυρήλατον ἄκμονα τύπτων.
<nonn. d. 37.504> τὸν μὲν ἐριπτοίητος ἀδελφεὸς ἄμφεπεν ̓́Αλκων,
<nonn. d. 37.505> ζῶμα δέ οἱ παρέθηκε, καὶ ἥρμοσεν ἰξύι μίτρην,
<nonn. d. 37.506> καὶ δολιχαῖς παλάμῃσι κασιγνήτοιο συνάπτων
<nonn. d. 37.507> ἀζαλέων ἔσφιγξε περίπλοκον ὁλκὸν ἱμάντων.
<nonn. d. 37.508> καὶ πρόμος εἰς μέσον ἦλθεν, ἑοῦ προβλῆτα προσώπου
<nonn. d. 37.509> λαιὴν χεῖρα φέρων, σάκος ἔμφυτον: ἀντὶ δὲ λόγχης
<nonn. d. 37.510> ποιητῆς παλάμης ταμεσίχροες ἦσαν ἱμάντες.
<nonn. d. 37.511> αἰεὶ δ' ἀντιπάλοιο φυλάσσετο δύσμαχον ὁρμήν,
<nonn. d. 37.512> μή ποτέ μιν πλήξειε κατ' ὀφρύος ἠὲ μετώπου,
<nonn. d. 37.513> ἠέ μιν αἱμάξειε, τετυμμένον ἄρθρον ἀμύξας,
<nonn. d. 37.514> ἠὲ διατμήξειε, κατὰ κροτάφοιο τυχήσας,
<nonn. d. 37.515> εἰς μέσον ἐγκεφάλοιο νοήμονος ἄκρον ἀράξας,
<nonn. d. 37.516> ἢ παλάμην τρηχεῖαν ἐπὶ κροτάφοισι τιταίνων
<nonn. d. 37.517> ὄμματα γυμνώσειε λιπογλήνοιο προσώπου,
<nonn. d. 37.518> ἠὲ δαφοινήεντος ἀρασσομένοιο γενείου
<nonn. d. 37.519> ὀξυτέρων ἐλάσειε πολύστιχον ὄγμον ὀδόντων.
<nonn. d. 37.520> ἔνθα μὲν Εὐρυμέδοντος ἐπεσσυμένοιο μελισσεὺς
<nonn. d. 37.521> στήθεος ἄκρον ἔλασσεν: ὁ δὲ σχεδὸν ἄντα προσώπου
<nonn. d. 37.522> χεῖρα μάτην ἐτίταινε, καὶ ἤμβροτεν ἠέρα τύπτων:
<nonn. d. 37.523> καί μιν ἀεὶ τρομέων περιδέδρομε, κόλπον ἀμείβων,
<nonn. d. 37.524> δεξιτερὴν γυμνοῖο κάτω μαζοῖο τιταίνων.
<nonn. d. 37.525> ἄμφω δ' εἰς ἓν ἵκανον ἐπήλυδες, ἄλλος ἐπ' ἄλλῳ
<nonn. d. 37.526> ἴχνεσι φειδομένοισι ποδὸς πόδα τυτθὸν ἀμείβων:
<nonn. d. 37.527> χερσὶ δὲ χεῖρας ἔμιξαν: ἐπασσυτέρῃσι δὲ ῥιπαῖς
<nonn. d. 37.528> φρικτὸς ὁμοπλεκέων ἐπεβόμβεε δοῦπος ἱμάντων
<nonn. d. 37.529> ἀκροτάτην περὶ χεῖρα: χαρασσομένης δὲ παρειῆς
<nonn. d. 37.530> αἱμαλέαις λιβάδεσσιν ἐφοινίχθησαν ἱμάντες:
<nonn. d. 37.531> καὶ γενύων πέλε δοῦπος: ἐπὶ θρωσμῷ δὲ προσώπου
<nonn. d. 37.532> εὐρυτέρου γεγαῶτος ἐκυμαίνοντο παρειαί,
<nonn. d. 37.533> ὀφθαλμοὶ δ' ἑκάτερθεν ἐκοιλαίνοντο προσώπου.
<nonn. d. 37.534> Εὐρυμέδων μὲν ἔκαμνε Μελισσέος ἴδμονι τέχνῃ,
<nonn. d. 37.535> ἄσχετον ἠελίοιο μένων ἀντώπιον αἴγλην,
<nonn. d. 37.536> ὄμμα καταυγάζοντος: ἐπαΐξας δὲ Μελισσεὺς
<nonn. d. 37.537> ὀξυτέρῃ στροφάλιγγι μετάρσιον ἴχνος ἀείρων
<nonn. d. 37.538> ἄφνω γναθμὸν ἔτυψεν ὑπ' οὔατος: αὐτὰρ ὁ κάμνων
<nonn. d. 37.539> ὕπτιος αὐτοκύλιστος ἐρείσατο νῶτα κονίῃ,
<nonn. d. 37.540> θυμολιπὴς μεθύοντι πανείκελος: εἶχε δὲ κόρσην
<nonn. d. 37.541> κεκλιμένην ἑτέρωσε, καὶ αἵματος ἔπτυεν ἄχνην
<nonn. d. 37.542> λεπτὰ παχυνομένοιο: λαβὼν δέ μιν ἐκτὸς ἀγῶνος
<nonn. d. 37.543> στυγνὸς ὑπὲρ νώτοιο μετήγαγε σύγγονος ̓́Αλκων
<nonn. d. 37.544> πληγῇ ἀμερσινόῳ βεβαρημένον. ἐσσύμενος δὲ
<nonn. d. 37.545> ̓Ινδῴην περίμετρον ἀνηέρταζε βοείην.
<nonn. d. 37.546> καὶ διδύμους Διόνυσος ἀεθλητῆρας ἐπείγων
<nonn. d. 37.547> ἀνδράσιν ἀθλοφόροισι πάλης κήρυξεν ἀγῶνα:
<nonn. d. 37.548> καὶ τρίπος εἰκοσίμετρος ἀέθλιον ἵστατο νίκης
<nonn. d. 37.549> πρώτῳ ἀεθλητῆρι: τίθει δ' εἰς μέσσον ἀείρας
<nonn. d. 37.550> ἀνθεμόεντα λέβητα χερείονι φωτὶ φυλάσσων.
<nonn. d. 37.551> ὀρθωθεὶς δ' ἰάχησε πάλιν σημάντορι φωνῇ:
<nonn. d. 37.552> “Δεῦτε, φίλοι, καὶ τοῦτον ἐγείρατε καλὸν ἀγῶνα.”
<nonn. d. 37.553> ἔννεπε: κεκλομένου δὲ φιλοστεφάνου Διονύσου
<nonn. d. 37.554> πρῶτος ̓Αρισταῖος, μετέπειτα δὲ δεύτερος ἔστη
<nonn. d. 37.555> Αἰακὸς εὐπαλάμοιο πάλης δεδαημένος ἔργα.
<nonn. d. 37.556> ζώματι δὲ σκεπόωντες ἀθηήτου φύσιν αἰδοῦς
<nonn. d. 37.557> γυμνοὶ ἀεθλεύοντες ἐφέστασαν: ἀμφότεροι δὲ
<nonn. d. 37.558> πρῶτα μὲν ἀμφοτέρας παλάμας ἐπὶ δίζυγι καρπῷ
<nonn. d. 37.559> σύμπλεκον ἔνθα καὶ ἔνθα, χυτῆς ἐπὶ νῶτα κονίης
<nonn. d. 37.560> ἀλλήλους ἐρύοντες ἀμοιβαδίς, ἅμματι χειρῶν
<nonn. d. 37.561> ἀκροτάτῳ σφίγξαντες: ἔην δ' ἀμφίδρομος ἀνήρ,
<nonn. d. 37.562> ἄνδρα παλινδίνητον ἄγων ἑτερόζυγι παλμῷ,
<nonn. d. 37.563> ἕλκων ἑλκόμενός τε: συνοχμάζοντο γὰρ ἄμφω
<nonn. d. 37.564> χερσὶν ἀμοιβαίῃσιν, ἐκυρτώσαντο δὲ δειρήν,
<nonn. d. 37.565> μεσσατίῳ δὲ κάρηνον ἐπηρείδοντο μετώπῳ
<nonn. d. 37.566> ἀκλινέες, νεύοντες ἐπὶ χθονός: ἐκ δὲ μετώπων
<nonn. d. 37.567> θλιβομένων καμάτοιο προάγγελος ἔρρεεν ἱδρώς:
<nonn. d. 37.568> ἀμφοτέρων δ' ἄρα νῶτα κεκυφότα πήχεος ὁλκῷ
<nonn. d. 37.572> δίζυγι συμπλεκέος παλάμης ἐτρίβετο δεσμῷ:
<nonn. d. 37.573> σμῶδιξ δ' αὐτοτέλεστος ἀνέδραμεν αἵματι θερμῷ,
<nonn. d. 37.575> αἰόλα πορφύρουσα: δέμας δ' ἐστίζετο φωτῶν.
<nonn. d. 37.576> οἱ δὲ παλαισμοσύνης ἑτερότροπα μάγγανα τέχνης
<nonn. d. 37.577> ἀλλήλοις ἀνέφαινον ἀμοιβαδίς: ἀντίβιον δὲ
<nonn. d. 37.578> πρῶτος ̓Αρισταῖος παλάμης πηχύνατο καρπῷ,
<nonn. d. 37.579> ἐκ χθονὸς ὀχλίζων: δολίης δ' οὐ λήθετο τέχνης
<nonn. d. 37.580> Αἰακὸς αἰολόμητις, ὑποκλέπτοντι δὲ ταρσῷ
<nonn. d. 37.581> λαιὸν ̓Αρισταίοιο ποδὸς κώληπα πατάξας
<nonn. d. 37.582> ὕπτιον αὐτοκύλιστον ὅλον περικάββαλε γαίῃ,
<nonn. d. 37.583> ἠλιβάτῳ πρηῶνι πανείκελον: ἀμφὶ δὲ λαοὶ
<nonn. d. 37.584> τηλίκον αὐχήεντα βοώμενον υἱέα Φοίβου
<nonn. d. 37.585> ὄμμασι θαμβαλέοισιν ἐθηήσαντο πεσόντα.
<nonn. d. 37.586> δεύτερος ἠέρταζε μετάρσιον ὑψόθι γαίης
<nonn. d. 37.587> κουφίζων ἀμογητὶ πελώριον υἷα Κυρήνης
<nonn. d. 37.588> Αἰακός, ἐσσομένην ἀρετὴν τεκέεσσι φυλάσσων,
<nonn. d. 37.589> ἀκαμάτῳ Πηλῆι καὶ εὐρυβίῃ Τελαμῶνι,
<nonn. d. 37.590> ἀγκὰς ἔχων, οὐ νῶτον ἢ ὄρθιον αὐχένα κάμπτων,
<nonn. d. 37.591> πήχεσιν ἀμφοτέροισι μεσαίτατον ἄνδρα κομίζων,
<nonn. d. 37.592> ἶσον ἀμειβόντεσσιν ἔχων τύπον, οὕς κάμε τέκτων
<nonn. d. 37.593> πρηΰνων ἀνέμοιο θυελλήεσσαν ἀνάγκην.
<nonn. d. 37.594> καὶ πελάσας ὅλον ἄνδρα περιστρωθέντα κονίῃ
<nonn. d. 37.595> Αἰακὸς ἀντιπάλοιο μέσων ἐπεβήσατο νώτων
<nonn. d. 37.596> καὶ πόδα πεπταμένης διὰ γαστέρος ἐκταδὰ πέμπων,
<nonn. d. 37.597> καμπύλον ἀκροτάτῳ περὶ γούνατι δέσμα συνάπτων,
<nonn. d. 37.598> ταρσῷ ταρσὸν ἔρειδε παρὰ σφυρὸν ἄκρον ἑλίξας:
<nonn. d. 37.599> καὶ ταχὺς ἀντιβίου τετανυσμένος ὑψόθι νώτων,
<nonn. d. 37.601> αὐχένι δεσμὸν ἔβαλλε βραχίονι, δάκτυλα κάμψας:
<nonn. d. 37.568> μυδαλέῳ δ' ἱδρῶτι χυτὴν ἔρραινε κονίην,
<nonn. d. 37.569> αὐχμηρῇ ψαμάθῳ διερὴν ῥαθάμιγγα καθαίρων,
<nonn. d. 37.570> μὴ διολισθήσειε περίπλοκος ἅμματι χειρῶν
<nonn. d. 37.571> θερμὴν τριβομένοιο κατ' αὐχένος ἰκμάδα πέμπων.
<nonn. d. 37.602> τοῦ δὲ πιεζομένοιο συνέρρεον ὀξέι παλμῷ
<nonn. d. 37.603> κεκριμένοι κήρυκες, ὀπιπευτῆρες ἀγῶνος,
<nonn. d. 37.604> μή μιν ἀποκτείνειεν ὁμόζυγι πήχεος ὁλκῷ.
<nonn. d. 37.605> οὐ γὰρ ἔην τότε θεσμὸς ὁμοίιος, ὃν πάρος αὐτοὶ
<nonn. d. 37.606> ὀψίγονοι φράσσαντο, τιταινομένων ὅτε δεσμῶν
<nonn. d. 37.607> αὐχενίων πνικτῆρι πόνῳ βεβαρημένος ἀνὴρ
<nonn. d. 37.608> νίκην ἀντιπάλου μνηστεύεται ἔμφρονι σιγῇ,
<nonn. d. 37.609> ἀνέρα νικήσαντα κατηφέι χειρὶ πατάξας.
<nonn. d. 37.610> καὶ τρίπον εἰκοσίμετρον ἐπηχύναντο λαβόντες
<nonn. d. 37.611> Μυρμιδόνες, θεράποντες ἀεθλοφόρου βασιλῆος:
<nonn. d. 37.612> ̓Ακταίων δὲ λέβητα ταχίονι κούφισε ῥιπῇ,
<nonn. d. 37.613> δεύτερα πατρὸς ἄεθλα κατηφέι χειρὶ κομίζων.
<nonn. d. 37.614> καὶ τότε Βάκχος ἔθηκε ποδῶν ταχυτῆτος ἀγῶνα:
<nonn. d. 37.615> πρώτῳ ἀεθλητῆρι τιθεὶς κειμήλια νίκης
<nonn. d. 37.616> ἀργύρεον κρητῆρα δορικτήτην τε γυναῖκα,
<nonn. d. 37.617> δευτέρῳ αἰολόδειρον ἐθήκατο Θεσσαλὸν ἵππον,
<nonn. d. 37.618> καὶ πυμάτῳ ξίφος ὀξὺ σὺν εὐτμήτῳ τελαμῶνι.
<nonn. d. 37.619> ὀρθωθεὶς δ' ἀγόρευε, ποδώκεας ἄνδρας ἐπείγων:
<nonn. d. 37.620> “̓Ανδράσιν ὠκυπόροισιν ἀέθλια ταῦτα γενέσθω.”
<nonn. d. 37.621> ὣς φαμένου
<nonn. d. 37.622> Δικταῖος ἐθήμονα γούνατα πάλλων...
<nonn. d. 37.623> τῷ δ' ἐπὶ ποικιλόμητις ἀνέδραμεν ὠκὺς ̓Ερεχθεύς,
<nonn. d. 37.624> Παλλάδι Νικαίῃ μεμελημένος, αὐτὰρ ἐπ' αὐτῷ
<nonn. d. 37.625> Πρίασος ὠκυπόδης, Κυβεληίδος ἀστὸς ἀρούρης.
<nonn. d. 37.625> τοῖσι μὲν ἐκ βαλβῖδος ἔην δρόμος: ̓Ωκύθοος δὲ
<nonn. d. 37.626> πρῶτος ἀελλήεντι ποδῶν κουφίζετο παλμῷ,
<nonn. d. 37.627> ἰθυτενῆ προκέλευθον ἔχων δρόμον: ἐσσύμενος δὲ
<nonn. d. 37.628> δεύτερος ἀγχικέλευθος, ὀπίστερος ἦεν ̓Ερεχθεύς,
<nonn. d. 37.629> γείτονος ̓Ωκυθόοιο μετάφρενον ἄσθματι βάλλων,
<nonn. d. 37.630> καὶ κεφαλὴν θέρμαινε: φιληλακάτοιο δὲ κούρης
<nonn. d. 37.631> οἷα κανὼν στέρνοιο πέλει μέσος, ὅν τινι μέτρῳ
<nonn. d. 37.632> παρθένος ἱστοπόνος τεχνήμονι χειρὶ τανύσσῃ,
<nonn. d. 37.633> ̓Ωκυθόου πέλε τόσσον ὀπίστερος: ἀμφὶ δὲ γαίῃ
<nonn. d. 37.634> ἴχνια τύπτε πόδεσσι, πάρος κόνιν ἀμφιχυθῆναι.
<nonn. d. 37.635> καί νύ κεν ἀμφήριστος ἔην δρόμος: ἀλλὰ πορείην
<nonn. d. 37.636> μιμηλὴν ἰσόμετρον ἰδὼν ἐτιταίνετο ταρσῷ
<nonn. d. 37.637> κουφοτέρῳ, καὶ φῶτα παρέδραμε μείζονι μέτρῳ,
<nonn. d. 37.638> ὁππόσον ἀνέρος ἴχνος: ὅθεν τρομέων περὶ νίκης
<nonn. d. 37.639> τοῖον ἔπος βοόων Βορέην ἱκέτευεν ̓Ερεχθεύς:
<nonn. d. 37.640> “Γαμβρέ, τεῷ χραίσμησον ̓Ερεχθέι καὶ σέο νύμφῃ,
<nonn. d. 37.641> εἰ μεθέπεις γλυκὺν οἶστρον ἐμῆς ἔτι παιδὸς ̓Ερώτων:
<nonn. d. 37.642> δός μοι σῶν πτερύγων βάλιον δρόμον εἰς μίαν ὤρην,
<nonn. d. 37.643> ̓Ωκύθοον ταχύγουνον ἴνα προθέοντα παρέλθω.”
<nonn. d. 37.644> ὣς φαμένου Βορέης ἱκετήσιον ἔκλυε φωνήν,
<nonn. d. 37.645> καί μιν ἐυτροχάλοιο ταχίονα θῆκεν ἀέλλης.
<nonn. d. 37.646> τρεῖς μὲν ἐπερρώοντο ποδῶν ἀνεμώδεϊ παλμῷ,
<nonn. d. 37.647> ἀλλ' οὐκ ἶσα τάλαντα: καὶ ὁππόσον ὠκέι ταρσῷ
<nonn. d. 37.648> ̓Ωκυθόου προθέοντος ὀπίστερος ἦεν ̓Ερεχθεύς,
<nonn. d. 37.649> τόσσον ἀελλήεντος ̓Ερεχθέος ἔπλετο γείτων
<nonn. d. 37.650> Πρίασος αὐχήεις, Φρύγιον γένος. ἐσσυμένων δὲ
<nonn. d. 37.651> ὁππότε λοίσθιος ἦεν ἔτι δρόμος ἅλματι ταρσῶν,
<nonn. d. 37.652> ̓Ωκύθοος ταχύγουνος ἐπωλίσθησε κονίῃ,
<nonn. d. 37.653> ἧχι βοῶν πέλεν ὄνθος ἀθέσφατος, οὓς παπά τύμβῳ
<nonn. d. 37.654> Μυγδονίῃ Διόνυσος ἀπηλοίησε μαχαίρῃ:
<nonn. d. 37.655> ἀλλὰ παλιννόστοιο ποδὸς ταχυσδινέι παλμῷ
<nonn. d. 37.658> ̓Ωκύθοος πεφόρητο μετάλμενος: ἐσσυμένως δὲ
<nonn. d. 37.659> ἀντιπάλου προθέοντος ἐπήλυδα ταρσὸν ἀμείβων,
<nonn. d. 37.656> εἰ τότε βαιὸς ἔην ἔτκ που δρόμος, ᾗ τάχα βαίνων
<nonn. d. 37.657> ἢ πέλεν ἀμφήριστος ἢ ἔφθασεν ἀστὸν ̓Αθἠνης.
<nonn. d. 37.660> καὶ κτέρας αἰολόνωτον ἐκούφισεν ὠκὺς ̓Εροχθεύς,
<nonn. d. 37.661> Σιδόνιον κρητῆρα τετυγμένον: ̓Ωκύθοος δὲ
<nonn. d. 37.662> εἴρυοε Θεσσαλὸν ἵππον: ὁ δὲ τρίτος ἠρέμα βαίνων
<nonn. d. 37.663> Πρίασος ἆορ ἔδεκτο σὺν ἀρυγρέῳ τελαμῶνι.
<nonn. d. 37.664> καὶ Σατύρων ἐγέλασσε χορὸς φιλοπαίγμονι θυμῷ,
<nonn. d. 37.665> παπταίνων Κορύβαντα χυτῇ ῥυπόωντα κονίῃ,
<nonn. d. 37.666> ὄνθον ἀποπτύοντα κατάρρυτον ἀνθερεῶνος.
<nonn. d. 37.667> καὶ σόλον αὐτοχόωνον ἄγων ἐπέθηκεν ἀγῶνι
<nonn. d. 37.668> δισκοβόλους Διόνυσος ἀκοντιστῆρας ἐπείγων:
<nonn. d. 37.669> πρώτῳ μὲν δύο δοῦρα σὺν ἱπποκόμῳ τρυφαλείῃ
<nonn. d. 37.670> θῆκεν ἄγων, ἑτέρῳ δὲ διαυγέα κυκλάδα μίτρην,
<nonn. d. 37.671> καὶ τριτάτῳ φιάλην, καὶ νεβρίδα θῆκε τετάρτῳ,
<nonn. d. 37.672> ἣν χρυσέῃ κληῖδι Διὸς περονήσατα χαλκεύς.
<nonn. d. 37.673> ὀρθωθεὶς δ' ἀνὰ μέσσον ἐγερσινόῳ φάτο φωιῇ:
<nonn. d. 37.674> “Οὗτος ἀγὼν ἐπὶ δίσκον ἀεθλητῆρας ἐπείγει.”
<nonn. d. 37.675> ὣς φαμένου Βρομίοιο σακέσπαλος ὦρτο Μεγισσεύς,
<nonn. d. 37.676> τῷ δ' ἐπὶ δεύτερος ἦλθεν ἀερσιπόδης ̔Αλιμήδης,
<nonn. d. 37.677> καὶ τρίτος Εὐρυμέδων καὶ τέτρατος ἤλυθρν ̓́Ακμων:
<nonn. d. 37.678> καὶ πίσυρες στοκχησὸν ἐφέστοασαν ἄλλος ἐπ' ἄλλῳ.
<nonn. d. 37.679> καὶ σόλον εὐδίωητον ἑλὼν ἔρριψε Μελισσεύς:
<nonn. d. 37.680> Σειληνοὶ δ' ἐγέλασσαν ὀλίζονα φωτὸς ἐρωήν.
<nonn. d. 37.681> δεύτερος Εὐρυμέσων παλάμην ἐπερείσατο δίσκῳ...
<nonn. d. 37.682> καὶ σόλον εὐδίνητον ἑλὼν νωμήτορι καρπῷ
<nonn. d. 37.683> βριθὺ βέλος προέηκε περίτροχον εὔλοφος ̓́Ακμων:
<nonn. d. 37.684> καὶ βέλος ἠερόφοιτον ἐπέτρεχε σύνσρομον αὔραις,
<nonn. d. 37.685> καὶ σκοπὸν Εὐρυμέδοντος ὑπέρβαλε μείζονι μέτρῳ
<nonn. d. 37.686> ὀξείῃ στρογάιγγι: καὶ ὑψιπόδης ̔Αλιμήδης
<nonn. d. 37.687> εἰς σκοπὸν ἠκόντιξεν ἐν ἠερι δίσκον ἀλήτην:
<nonn. d. 37.688> καὶ σόλος ἠερίῃσιν ἐπερροίζησεν ἀέλλαις
<nonn. d. 37.689> ἐκ βριαρῆς παλάμης πεφορημένος, ὡς ἀπὸ τόξου
<nonn. d. 37.690> ἵπταται ἀσταθέεσσι βέλος δεδονημένον αὔραις
<nonn. d. 37.691> ὄρθιον: ἠερόθεν δὲ πεσὼν ἐκυκίνσετο γαίῃ
<nonn. d. 37.692> ἅλματι τηλεπόρῳ, πεφορημένος εἰσέτι παλμῷ
<nonn. d. 37.693> χειρὸς ἐυστρέτοιο, φέρων αὐτόσσυτον ὁρμήν,
<nonn. d. 37.694> εἰσόκε σήματα πάντα παρέσπαμεν: ἀγρόμενοι δὲ
<nonn. d. 37.695> πάντες ἐπεσμαράγησαν ὀπιπευτῆρες ἀγῶνος,
<nonn. d. 37.696> ἁλλομένου δίσκοιο τεθηπότες ἄστατον ὁρμήν.
<nonn. d. 37.697> καὶ δονέων δύο δοῦρα σὺν ὑψιλόφῳ τρυχαλείῃ
<nonn. d. 37.698> διπλόα δῶρα κόμιζεν ἀγηνορέων ̓Αλιμήδης:
<nonn. d. 37.699> ἄκμων δ' εἰλιπόδης χρυσαυγέα κούφισε μίτρην:
<nonn. d. 37.700> καὶ τρίτος Εὐρυμέδων φιάλην ἀπύρωτον ἀείρας
<nonn. d. 37.701> ἀμφίθετον κτέρας εἷλε: κατηφιόων δὲ προσώτπῳ
<nonn. d. 37.702> νεβρίδα ποικλόνωτον ἀνηέρταζε Μελισσεύς.
<nonn. d. 37.703> καὶ προμάχοις Διόνυσος ἀέθλια θήκατο τόξου,
<nonn. d. 37.704> εὐστοχίης ἀνάθημα: καὶ ἑπταέτηρον ἐρύσσας
<nonn. d. 37.705> ἡμίονον ταλαεργὸν ἐνεστήριξεν ἀγῶνι,
<nonn. d. 37.706> καὶ δέπας εὐποίητον ἀέθλιον ἵστατο νίκης
<nonn. d. 37.707> ἀνδρὶ χερειοτέρῳ πεφυλαγμένον. Εὐρύαλος δὲ
<nonn. d. 37.708> νήιον ὀρθώσας περιμήκετον ἱστὸν ἀρούρῃ
<nonn. d. 37.709> στῆσεν ὑπέρ δαπέδου ψαμαθώδεος, ὑψιφανῆ δὲ
<nonn. d. 37.710> δέσμιον ᾐώρησε πελειάδα σύμπλοκον ἱστῷ,
<nonn. d. 37.711> λεπραλέον δισσοῖσι μίτον περὶ ποσσὶν ἑλίξας.
<nonn. d. 37.712> καὶ θεὸς ἀγρομένοις ἐναγώνιον ἴαχε φωνήν,
<nonn. d. 37.713> εἰς σκοπὸν ἠερόφοιτον ὀιστευτῆρας ἐπείγων:
<nonn. d. 37.714> “ὃς μὲν ὀιστεύσειε πελειάδος ἄκρα τορήσας,
<nonn. d. 37.715> ἡμίονον φερέτω πολυαλφέα, μάρτυρα νίκης:
<nonn. d. 37.716> ὃς δὲ παραπλάζοιτο πελειάδος εἰς σκοπὸν ἕλκων,
<nonn. d. 37.717> ὄρνιν ἐυγλώχινι λιπὼν ἀχάρακτον ὀιστῷ,
<nonn. d. 37.718> ἄκρα δὲ μηρίνθοιο βαλών πτερόεντι βελέμνῳ,
<nonn. d. 37.719> ἥσσονα τοξεύσειε καὶ ἥσσονα δῶρα δεχέσθω:
<nonn. d. 37.720> ἀντὶ γὰρ ἡμιόνου δέπας οἴσετοι, ὄφρά κε Φοίβῳ
<nonn. d. 37.721> τοξοφόρῳ σπείσειε καὶ οἰνοχύτῳ Διονύσῳ.”
<nonn. d. 37.722> τοῖον ἔπος βοόωντος ἐχεκτεάνοιο Λυαίου
<nonn. d. 37.723> εὐχαίτης ̔Υμέναιος ἑκηβόλος εἰς μέσον ἔστη...
<nonn. d. 37.724> εἰς σκοπὸν ἰθυκέλευθον ἄγων ἀντώπιον ἱστοῦ,
<nonn. d. 37.725> Κνώσσια τόξα φέρων τετανυαμένα κυκλάδι νευρῇ,
<nonn. d. 37.726> ̓Αστέριος προέηκε βέλος κλήροιο τυχήσας,
<nonn. d. 37.727> καὶ τύχε μηρίνθοιο: δαϊζομένης δὲ βελέμνῳ
<nonn. d. 37.728> ἠερίη πεφόρητο μεφόρητο μετάρσιος ὄρνις ἀλήμων:
<nonn. d. 37.729> καὶ μίτος εἰς χθόνα πῖπτε. δι' ὑψιπόρου δὲ κελεύθου
<nonn. d. 37.730> ὄμμα φέρων ἑλικηδόν, ὑπἐρ νεφέων δὲ δοκεύων
<nonn. d. 37.731> τοξευτὴρ ̔Υμέναιος έτοιμοτάτης ἀπὸ νευρῆς
<nonn. d. 37.732> εἰς σκοπὸν ἠερόφοιτον ὑπηνέμιον βέλος ἕλκων
<nonn. d. 37.733> ὀξύτερον προέηκε, πελειάδος ἄντα τιταίνων:
<nonn. d. 37.734> καὶ πτερόεις πεπότητο δι' ἠέρος ἰὸς ἀλήτης
<nonn. d. 37.735> ἀκροφανής, μέσα νῶτα παραξύων νεφελάων,
<nonn. d. 37.736> συρίζων ἀνέμοιοι: βέλος δ' ἴθυνεν ̓Απόλλων
<nonn. d. 37.737> πιστὰ φέρων δυαέρωτι κασιγνήτῳ Διονύσῳ:
<nonn. d. 37.738> ἱπταμένης δ' ἐτύχησε πελειάδος, ἐσσυμένης δὲ
<nonn. d. 37.739> στήθεος ἄκρον ἔτυψε: βαρυνομένου δὲ καρήνου
<nonn. d. 37.740> ὄρνις ἀελλήεσσα δι' ἠέρος ἔμπεσε γαίῃ:
<nonn. d. 37.741> ἡμιθανὴς δὲ πέλεια περὶ πτερὰ πάλλε κονὶῃ,
<nonn. d. 37.742> ποσσὶ περισκοίρουσα χοροπλεκέος Διονύσου.
<nonn. d. 37.743> καὶ θεὸς ἡβητῆρος ἀναθρῴσκων ἐπὶ νίκῃ
<nonn. d. 37.744> χεῖρας ἐπεπλατάγησεν ἐπικλάγξας ̔Υμεναίῳ:
<nonn. d. 37.745> ξυνοὶ δ' εἰν ἑνὶ πάντεσ1, ὅσοι παρέμιμνον ἀγῶνι,
<nonn. d. 37.746> ἀγχινεφῆ θάμβησαν ἑκηβολίην ̔Υμεναίου.
<nonn. d. 37.747> καὶ γελόων Διόνυσος ἑαῖς παλάμῃσιν ἐρύσσας
<nonn. d. 37.748> ἡνίονον πόρε δῶρον ὀφειλομένην ̔Υμεναίῳ:
<nonn. d. 37.749> καὶ γέρας ̓Αστερίοιο δέπας κούφιζον ἑταῖροι.
<nonn. d. 37.750> καὶ φιλίην ἐπὶ δῆριν ἀκοντιοτῆρας ἐμεἰγων
<nonn. d. 37.751> ̓Ινδικὰ Βάκχος ἄεθλα φέρων παρέθηκεν ἀγῶνι,
<nonn. d. 37.752> διχθαδίην κνημῖδα καὶ ̓Ινσῴης λίθον ἅλμης.
<nonn. d. 37.753> ὀρθωθεὶς δ' ἀγόρευε, δύω δ' ἐκέλευσε μαχηταῖς,
<nonn. d. 37.754> ὄφρα μόθῳ παίζοντι καὶ οὐ κτείνοντι σιδήρῳ
<nonn. d. 37.755> μιμηλήν τελέσωσιν ἀναίμονος εἰκόνα χάρμης:
<nonn. d. 37.756> “Οὗτος ἀγὼν δύο φῶτας ἀκοντιστῆρας ἐγείρων
<nonn. d. 37.757> μείλιχον οἶδεν ̓́Αρηα καὶ κὐδιόωσαν ̓Ενυώ.”
<nonn. d. 37.758> ὣς φαμένου Βρομίοιο σιδήρεα τεύχεα πάλλων
<nonn. d. 37.759> ̓Αστέριος κεκόρθσ2το, καὶ Αἰακὸς εὶς μέσον ἔστη
<nonn. d. 37.760> χάλκεον ἔγχος ἔχων, πολυδαίδαλον ἀσπίδα πάλλων,
<nonn. d. 37.761> οἷα λέων ἄγραυλος ἐπαΐσσων τινὶ ταύρῳ
<nonn. d. 37.762> ἢ συΐ λαχνήεντι: σιδηρείῳ δέ χιτῶνι
<nonn. d. 37.763> εἰς μέσον ἐρρώοντο καλυψάμενοι δέμας ἄμφω
<nonn. d. 37.764> ̓́Αρεος αἰχμητῆρες: ὁ μὲν δόρθ θοῦρον ἰάλλων
<nonn. d. 37.765> ̓Αστέριος, Μίνωος ἔχων πατρώιον ἀλκήν,
<nonn. d. 37.766> οὔτασε δεξιτεροῖο βραχίονος ἄκρον ἀμύξας:
<nonn. d. 37.767> ὃς δὲ κατ' ἀσοαράγοιο σιδήρεον ἔγχος ἀείρων
<nonn. d. 37.768> Αἰακός, ὑψιμέδοντος ἑοῦ Διὸς ἄξια ῥέξων,
<nonn. d. 37.769> νύξαι μὲν μενέαινε μεσαίτατον ἀνθερεῶνα:
<nonn. d. 37.770> ἀλλά ἑ Βάκχος ἔρυκε καὶ ἥρπασε φοίνιον αἰχμήν,
<nonn. d. 37.771> αὐχένα μὴ πλήξειεν ἀκοντιστῆρι σιδήρῳ:
<nonn. d. 37.772> ἀμφοτέρους δ' ἀνέκοψε καὶ ἴαχε θυιάδι φωνῇ:
<nonn. d. 37.773> “̔Ρίψατε τεύχεα ταῦτα φίλην στήσαντς ̓Ενυώ:
<nonn. d. 37.774> ἄρθμιος οὗτος ̓́Απης, καὶ ἀνούτατοί εἰσιν ἀγῶνες.”
<nonn. d. 37.775> ἔννεπεν: ἐγρεμόθου δὲ λαβὼν πρεσβήια νίκης
<nonn. d. 37.776> Αἰακὸς αὐχήεις χρυσέας κνημῖδας ἀείρων
<nonn. d. 37.777> δῶκεν ἑῷ θεράποντι: καὶ ὕστερα δῶρα κομίζων
<nonn. d. 37.778> ̓Αστέριος κούφιζε δορικτήτην λίθον ̓Ινδῶν.
<nonn. d. 38.1> λῦτο δ' ἀγών: λαοὶ δὲ μετήιον ἔνδια λόχμης,
<nonn. d. 38.2> καὶ σφετέραις κλισίῃσιν ὁμίλεον: ἀγρονόμοι δὲ
<nonn. d. 38.3> Πᾶνες ἐναυλίζοντο χαραδραίοισι μελάθροις,
<nonn. d. 38.4> αὐτοπαγῆ ναίοντες ἐρημάδος ἄντρα λεαίνης
<nonn. d. 38.5> ἑσπέριοι: Σάτυροι δὲ δεδυκότες εἰς σπέος ἄρκτου
<nonn. d. 38.6> θηγαλέοις ὀνύχεσσι καὶ οὐ τμητῆρι σιδήρῳ
<nonn. d. 38.7> πετραίην ἐλάχειαν ἐκοιλαίνοντο χαμεύνην,
<nonn. d. 38.8> εἰσόκεν ὄρθρος ἔλαμψε σελασφόρος, ἀρτιφανὲς δὲ
<nonn. d. 38.9> ἀμφοτέροις ἀνέτελλε γαληναίης φάος ̓Ηοῦς,
<nonn. d. 38.10> ̓Ινδοῖς καὶ Σατύροισιν: ἐπεὶ τότε κυκλάδι νύσσῃ
<nonn. d. 38.11> Μυγδονίου πολέμοιο καὶ ̓Ινδῴοιο κυδοιμοῦ
<nonn. d. 38.12> ἀμβολίην ἐτάνυσσεν ἕλιξ χρόνος: οὐδέ τις αὐτοῖς
<nonn. d. 38.13> οὐ φόνος, οὐ τότε δῆρις: ἔκειτο δὲ τηλόθι χάρμης
<nonn. d. 38.14> Βακχιὰς ἑξαέτηρος ἀραχνιόωσα βοείη.
<nonn. d. 38.15> ἀλλ' ὅτε δὴ πολέμων ἔτος ἕβδομον ἤγαγον ̔͂Ωραι,
<nonn. d. 38.16> οὐράνιον τότε σῆμα προάγγελον οἴνοπι Βάκχῳ
<nonn. d. 38.17> φαίνετο, θάμβος ἄπιστον: ἐπεὶ ζόφος ἤματι μέσσῳ
<nonn. d. 38.18> ἀπροϊδὴς τετάνυστο, κελαινιόωντι δὲ πέπλῳ
<nonn. d. 38.19> κρυπτόμενον Φαέθοντα μεσημβριὰς εἶχεν ὀμίχλη,
<nonn. d. 38.20> κλεπτομένης δ' ἀκτῖνος ἐπεσκιόωντο κολῶναι:
<nonn. d. 38.21> καὶ πολύς ἔνθα καὶ ἔνθα κατήριπε πυρσὸς ἀλήτης,
<nonn. d. 38.22> ἅρματος οὐρανίοιο κατάρρυτος: ἄκρα δὲ γαίης
<nonn. d. 38.23> μυρίος ἔκλυσεν ὄμβρος, ἐκυμαίνοντο δὲ πέτραι
<nonn. d. 38.24> ἠερίαις λιβάδεσσιν, ἕως μόγις ὑψόθι δίφρου
<nonn. d. 38.25> ὑψιφανὴς ἀνέτελλε πάλιν πυρόεις ̔Υπερίων.
<nonn. d. 38.26> Βάκχῳ δ' ἀσχαλόωντι δι' ἠέρος αἴσιος ἔπτη
<nonn. d. 38.27> αἰετὸς ὑψικέλευθος, ὄφιν κερόεντα κομίζων
<nonn. d. 38.28> θηγαλέοις ὀνύχεσσιν: ὁ δὲ θρασὺν αὐχένα κάμπτων
<nonn. d. 38.29> κύμβαχος αὐτοκύλιστος ἐπωλίσθησεν ̔Υδάσπῃ.
<nonn. d. 38.30> καὶ τρομερὴ νήριθμον ὅλον στρατὸν εἶχε σιωπή:
<nonn. d. 38.31> ̓́Ιδμων δ' αἰολόμητις, ἐπεὶ μάθεν ὄργια Μούσης
<nonn. d. 38.32> οὐρανίης εὔκυκλον ἐπισταμένης ἴτυν ἄστρων,
<nonn. d. 38.33> ἄτρομος ἵστατο μοῦνος, ἐπεὶ μάθεν ἴδμονι τέχνῃ
<nonn. d. 38.34> συμπλεκέος Φαέθοντι κατάσκια κύκλα Σελήνης,
<nonn. d. 38.35> καὶ φλόγα πορφύρουσαν ὑπὸ ζοφοειδέι κώνῳ
<nonn. d. 38.36> κλεπτομένου Φαέθοντος ἀθηήτοιο πορείης,
<nonn. d. 38.37> καὶ πάταγον βρονταῖον ἀρασσομένων νεφελάων,
<nonn. d. 38.38> αἰθέριον μύκημα, καὶ ἀστράπτοντα κομήτην,
<nonn. d. 38.39> καὶ δοκίδων ἀκτῖνα, καὶ ἔμπυρον ἅλμα κεραυνοῦ
<nonn. d. 38.40> τοῖα παρ' Οὐρανίης δεδαημένος ἔργα θεαίνης
<nonn. d. 38.41> ἵστατο θαρσήεσσαν ἔχων φρένα: γυῖα δ' ἑκάστου
<nonn. d. 38.42> λύετο: μαντιπόλος δὲ γέρων γελόωντι προσώπῳ
<nonn. d. 38.43> ̓́Ιδμων ἐμπεδόμυθον ἔχων ἐπὶ χείλεσι πειθὼ
<nonn. d. 38.44> λαὸν ὅλον θάρσυνεν, ὅτι χρονίοιο κυδοιμοῦ
<nonn. d. 38.45> ἐσσομένην μετὰ βαιὸν ἐπίστατο γείτονα νίκην.
<nonn. d. 38.46> καὶ Φρύγιον πολύιδριν ἀνείρετο μάντιν ̓Ερεχθεύς,
<nonn. d. 38.47> σύμβολα παπταίνων ὑπάτου Διός, εἰ πέλε χάρμης
<nonn. d. 38.48> αἴσια δυσμενέεσσιν ἢ ̓Ινδοφόνῳ Διονύσῳ,
<nonn. d. 38.49> οὐ τόσον ὑσμίνης ποθέων τέλος, ὅσσον ἀκοῦσαι
<nonn. d. 38.50> μυστιπόλοις ὀάροισι μεμηλότα μῦθον ̓Ολύμπου,
<nonn. d. 38.51> καὶ στίχας ἀστραίων ἑλίκων καὶ κυκλάδα μήνην,
<nonn. d. 38.52> καὶ δύσιν ἠματίην Φαεθοντίδος ἄμμορον αἴγλης
<nonn. d. 38.53> κλεπτομένης. αἰεὶ δὲ θεορρήτων περὶ μύθων
<nonn. d. 38.54> ̓Ατθίδος ἀρχαίης φιλοπευθέες εἰσὶ πολῖται.
<nonn. d. 38.55> οὐδὲ γέρων ἀμέλησε θεοπρόπος, ἀλλὰ Λυαίου
<nonn. d. 38.56> σείων Εὔια θύρσα καὶ οὐ Πανοπηίδα δάφνην
<nonn. d. 38.57> τοῖον ἔπος μαντῷον ἀνήρυγεν ἀνθερεῶνος:
<nonn. d. 38.58> “Εἰσαΐειν ἐθέλεις φρενοθελγέα μῦθον, ̓Ερεχθεῦ,
<nonn. d. 38.59> ὃν μοῦνοι δεδάασι θεοὶ ναετῆρες ̓Ολύμπου;
<nonn. d. 38.60> λέξω δ', ὥς με δίδαξεν ἐμὸς δαφναῖος ̓Απόλλων.
<nonn. d. 38.61> μὴ στεροπὴν τρομέοις, μὴ δείδιθι πυρσὸν ἀλήτην,
<nonn. d. 38.62> μὴ δρόμον ̓Ηελίου ζοφοειδέα, μηδὲ Λυαίου
<nonn. d. 38.63> νίκης ἐσσομένης πρωτάγγελον ὄρνιν ̓Ολύμπου:
<nonn. d. 38.64> ὡς ὅ γε θηγαλέων ὀνύχων κεχαραγμένος αἰχμαῖς,
<nonn. d. 38.65> ἅρπαγος οἰωνοῖο πεπαρμένος ὀξέι ταρσῷ,
<nonn. d. 38.66> εἰς προχοὰς ποταμοῖο δράκων ὤλισθε κεράστης,
<nonn. d. 38.67> καὶ νέκυν ἑρπηστῆρα γέρων ἔκρυψεν ̔Υδάσπης,
<nonn. d. 38.68> οὕτω Δηριάδην πατρώιον οἶδμα καλύψει
<nonn. d. 38.69> εἴκελον εἶδος ἔχοντα βοοκραίρῳ γενετῆρι.”
<nonn. d. 38.70> τοῖα γέρων ἀγόρευε θεηγόρος: ἀμφὶ δὲ μύθῳ
<nonn. d. 38.71> μαντιπόλῳ γήθησεν ὅλος στρατός: ἔξοχα δ' ἄλλων
<nonn. d. 38.72> θαύματι χάρμα κέρασσεν ἀμήτορος ἀστὸς ̓Αθήνης,
<nonn. d. 38.73> τοῖος ἐὼν γλυκερῇσιν ἐπ' ἐλπίσιν, ὡς ἐνὶ μέσσῳ
<nonn. d. 38.74> κωμάζων Μαραθῶνι μετ' ̓́Αρεα Δηριαδῆος.
<nonn. d. 38.75> καὶ τότε μουνωθέντι φιλοσκοπέλῳ Διονύσῳ
<nonn. d. 38.76> σύγγονος οὐρανόθεν Διὸς ἄγγελος ἤλυθεν ̔Ερμῆς,
<nonn. d. 38.77> καί τινα μῦθον ἔειπε παρηγορέων ἐπὶ νίκῃ:
<nonn. d. 38.78> “Μὴ τρομέοις τόδε σῆμα, καὶ εἰ πέλεν ἠματίη νύξ:
<nonn. d. 38.79> τοῦτό σοι, ἄτρομε Βάκχε, πατὴρ ἀνέφηνε Κρονίων
<nonn. d. 38.80> νίκης ̓Ινδοφόνοιο προάγγελον: ἠελίῳ γὰρ
<nonn. d. 38.81> δεύτερον ἀστράπτοντι φεραυγέα Βάκχον ἐίσκω,
<nonn. d. 38.82> καὶ θρασὺν ὀρφναίῃ μελανόχροον ̓Ινδὸν ὀμίχλῃ:
<nonn. d. 38.83> αἰθέρι γὰρ τύπος οὗτος ὁμοίιος: εὐφαέος δὲ
<nonn. d. 38.84> ὡς ζόφος ἠμάλδυνε καλυπτομένης φάος ἠοῦς,
<nonn. d. 38.85> καὶ πάλιν ἀντέλλων πυριφεγγέος ὑψόθι δίφρου
<nonn. d. 38.86> ἠέλιος ζοφόεσσαν ἀπηκόντιζεν ὀμίχλην,
<nonn. d. 38.87> οὕτω σῶν βλεφάρων μάλα τηλόθι καὶ σὺ τινάξας
<nonn. d. 38.88> Ταρταρίης ζοφόεσσαν ̓Ερινύος ἄσκοπον ἀχλὺν
<nonn. d. 38.89> ἀστράψεις κατ' ̓́Αρηα τὸ δεύτερον ὡς ̔Υπερίων.
<nonn. d. 38.90> τηλίκον οὔ ποτε θαῦμα γέρων τροφὸς ἤγαγεν Αἰών,
<nonn. d. 38.91> ἐξ ὅτε δαιμονίοιο πυρὸς βεβολημένος ἀτμῷ
<nonn. d. 38.92> κύμβαχος ̓Ηελίοιο φεραυγέος ἔκπεσε δίφρου
<nonn. d. 38.93> ἡμιδαὴς Φαέθων, ποταμῷ δ' ἐκρύπτετο Κελτῷ:
<nonn. d. 38.94> καὶ θρασὺν ἡβητῆρα παρ' ὀφρύσιν ̓Ηριδανοῖο
<nonn. d. 38.95> ̔Ηλιάδες κινυροῖσιν ἔτι στενάχουσι πετήλοις.”
<nonn. d. 38.96> ὣς φαμένου Διόνυσος ἐγήθεεν ἐλπίδι νίκης:
<nonn. d. 38.97> ̔Ερμείαν δ' ἐρέεινε, καὶ ἤθελε μᾶλλον ἀκοῦσαι
<nonn. d. 38.98> Κελτοῖς ̔Εσπερίοισι μεμηλότα μῦθον ̓Ολύμπου,
<nonn. d. 38.99> πῶς Φαέθων κεκύλιστο δι' αἰθέρος, ἢ πόθεν αὐταὶ
<nonn. d. 38.100> ̔Ηλιάδες παρὰ χεῦμα γοήμονος ̓Ηριδανοῖο
<nonn. d. 38.101> εἰς φυτὸν ἠμείβοντο, καὶ εὐπετάλων ἀπὸ δένδρων
<nonn. d. 38.102> δάκρυα μαρμαίροντα κατασταλάουσι ῥεέθροις.
<nonn. d. 38.103> καί οἱ ἀνειρομένῳ πετάσας στόμα μείλιχος ̔Ερμῆς
<nonn. d. 38.104> θέσκελον ἐρροίβδησεν ἔπος φιλοπευθέι Βάκχῳ:  “
<nonn. d. 38.105> ̓Ανδρομέου, Διόνυσε, βίου τερψίμβροτε ποιμήν,
<nonn. d. 38.106> εἴ σε παλαιγενέων ἐπέων γλυκὺς οἶστρος ἐπείγει,
<nonn. d. 38.107> μῦθον ὅλον Φαέθοντος ἐγὼ στοιχηδὸν ἐνίψω.
<nonn. d. 38.108> ̓Ωκεανὸς κελάδων, μιτρούμενος ἄντυγι κόσμου,
<nonn. d. 38.109> ἰκμαλέην περὶ νύσσαν ἄγων γαιήοχον ὕδωρ,
<nonn. d. 38.110> Τηθύος ἀρχεγόνοισιν ὁμιλήσας ὑμεναίοις
<nonn. d. 38.111> νυμφίος ὑδατόεις Κλυμένην τέκεν, ἥν ποτε Τηθὺς
<nonn. d. 38.112> κρείσσονα Νηιάδων διερῷ μαιώσατο μαζῷ
<nonn. d. 38.113> παρθένον ὁπλοτέρην εὐώλενον, ἧς ἐπὶ μορφῇ
<nonn. d. 38.114> ἠέλιος λυκάβαντα δυωδεκάμηνον ἑλίσσων,
<nonn. d. 38.115> αἰθέρος ἑπτάζωνον ἴτυν στεφανηδὸν ὁδεύων,
<nonn. d. 38.116> κάμνε πυρὸς ταμίης ἑτέρῳ πυρί: καὶ φλόγα δίφρων
<nonn. d. 38.117> καὶ σέλας ἀκτίνων ἐβιήσατο πυρσὸς ̓Ερώτων,
<nonn. d. 38.118> ὁππότε φοινίσσοντος ὑπὲρ κέρας ̓Ωκεανοῖο,
<nonn. d. 38.119> ἔμπυρον ̓Ηῴοισιν ἑὸν δέμας ὕδασι λούων,
<nonn. d. 38.120> παρθένον ἀγχικέλευθον ἐσέδρακεν, ὁππότε γυμνὴ
<nonn. d. 38.121> νήχετο πατρῴοισιν ἐπισκαίρουσα ῥεέθροις,
<nonn. d. 38.122> λουομένη δ' ἤστραπτεν: ἔην δέ τις, ὡς ὅτε δισσῆς
<nonn. d. 38.123> μαρμαρυγὴν τροχόεσσαν ἀναπλήσασα κεραίης
<nonn. d. 38.124> ἑσπερίη σελάγιζε δι' ὕδατος ὄμπνια Μήνη.
<nonn. d. 38.125> ἡμιφανὴς δ' ἀπέδιλος ἐν ὕδασιν ἵστατο κούρη,
<nonn. d. 38.126> ἠέλιον ῥοδέῃσιν ὀιστεύουσα παρειαῖς:
<nonn. d. 38.127> καὶ προχοαῖς κεχάρακτο τύπος χροός: οὐ τότε μίτρη
<nonn. d. 38.128> κούρης στέρνα κάλυπτε, καταυγάζουσα δὲ λίμνην
<nonn. d. 38.129> ἀργυφέων εὔκυκλος ἴτυς φοινίσσετο μαζῶν.
<nonn. d. 38.130> αἰθερίῳ δ' ἐλατῆρι πατὴρ ἐζεύξατο κούρην:
<nonn. d. 38.131> καὶ Κλυμένης ὑμέναιον ἀνέκλαγον εὔποδες ̔͂Ωραι
<nonn. d. 38.132> καὶ γάμον ̓Ηελίοιο φαεσφόρον: ἀμφὶ δὲ Νύμφαι
<nonn. d. 38.133> Νηίδες ὠρχήσαντο: παρ' ὑδατόεντι δὲ παστῷ
<nonn. d. 38.134> εὔλοχος ἀστράπτοντι γάμῳ νυμφεύετο κούρη,
<nonn. d. 38.135> καὶ ψυχροῖς μελέεσσιν ἐδέξατο θερμὸν ἀκοίτην.
<nonn. d. 38.136> ἀστραίης δὲ φάλαγγος ἔην θαλαμηπόλος αἴγλη,
<nonn. d. 38.137> καὶ μέλος εἰς ̔Υμέναιον ἀνέπλεκε Κύπριδος ἀστήρ,
<nonn. d. 38.138> συζυγίης προκέλευθος ̔Εωσφόρος: ἀντὶ δὲ πεύκης
<nonn. d. 38.139> νυμφιδίην ἀκτῖνα γαμοστόλον εἶχε Σελήνη:
<nonn. d. 38.140> ̔Εσπερίδες δ' ἀλάλαζον: ἑῇ δ' ἅμα Τηθύι νύμφῃ
<nonn. d. 38.141> ̓Ωκεανὸς κελάδησε μέλος πολυπίδακι λαιμῷ.
<nonn. d. 38.142> καὶ Κλυμένης γονόεντι γάμῳ κυμαίνετο γαστήρ:
<nonn. d. 38.143> καὶ βρέφος ὠδίνουσα πεπαινομένου τοκετοῖο
<nonn. d. 38.144> γείνατο θέσκελον υἷα φαεσφόρον. ἀμφὶ δὲ κούρῳ
<nonn. d. 38.145> τικτομένῳ κελάδησε μέλος πατρώιος αἰθήρ:
<nonn. d. 38.146> ̓Ωκεανοῦ δὲ θύγατρες ἀποθρῴσκοντα λοχείης
<nonn. d. 38.147> υἱέα παππῴοισιν ἐφαιδρύναντο λοετροῖς:
<nonn. d. 38.148> σπάργανα δ' ἀμφεβάλοντο: καὶ ἀστέρες αἴθοπι παλμῷ
<nonn. d. 38.149> εἰς ῥόον ἀίσσοντες ἐθήμονος ̓Ωκεανοῖο
<nonn. d. 38.150> κοῦρον ἐκυκλώσαντο, καὶ Εἰλείθυια Σελήνη
<nonn. d. 38.151> μαρμαρυγὴν πέμπουσα σελασφόρον: ἠέλιος δὲ
<nonn. d. 38.152> υἱέι δῶκεν ἔχειν ἑὸν οὔνομα μάρτυρι μορφῇ
<nonn. d. 38.153> ἅρμενον: ἠιθέου γὰρ ἐπ' ἀστράπτοντι προσώπῳ
<nonn. d. 38.154> ἠελίου γενετῆρος ἐπέπρεπε σύγγονος αἴγλη.
<nonn. d. 38.155> πολλάκι παιδοκόμοισιν ἐν ἤθεσιν ἁβρὸν ἀθύρων
<nonn. d. 38.156> ̓Ωκεανὸς Φαέθοντα παλινδίνητον ἀείρων
<nonn. d. 38.157> γαστρὶ μέσῃ κούφιζε, δι' ὑψιπόρου δὲ κελεύθου
<nonn. d. 38.158> ἄστατον αὐτοέλικτον ἀλήμονι σύνδρομον αὔρῃ
<nonn. d. 38.159> ἠερόθεν παλίνορσον ἐδέξατο κοῦρον ἀγοστῷ,
<nonn. d. 38.160> καὶ πάλιν ἠκόντιζεν: ὁ δὲ τροχοειδέι παλμῷ
<nonn. d. 38.161> χειρὸς ἐυστρέπτοιο παράτροπος ̓Ωκεανοῖο
<nonn. d. 38.162> δινωτῇ στροφάλιγγι κατήριπεν εἰς μέλαν ὕδωρ,
<nonn. d. 38.163> μάντις ἑοῦ θανάτοιο: γέρων δ' ᾤμωξε νοήσας,
<nonn. d. 38.164> θέσφατα γινώσκων, πινυτῇ δ' ἔκρυψε σιωπῇ,
<nonn. d. 38.165> μὴ Κλυμένης φιλόπαιδος ἀπενθέα θυμὸν ἀμύξῃ
<nonn. d. 38.166> πικρὰ προθεσπίζων Φαεθοντιάδος λίνα Μοίρης.
<nonn. d. 38.167> καὶ πάις ἀρτικόμιστος ἔχων ἀνίουλον ὑπήνην
<nonn. d. 38.168> πῇ μὲν ἑῆς Κλυμένης δόμον ἄμφεπε, πῇ δὲ καὶ αὐτῆς
<nonn. d. 38.169> Θρινακίης λειμῶνα μετήιεν, ἧχι θαμίζων
<nonn. d. 38.170> Λαμπετίῃ παρέμιμνε, βόας καὶ μῆλα νομεύων
<nonn. d. 38.171> πατρὸς ἑοῦ ζαθέοιο φέρων πόθον ἡνιοχῆος,
<nonn. d. 38.172> ἄξονα τεχνήεντι συνήρμοσε δούρασι δεσμῷ,
<nonn. d. 38.173> κυκλώσας τροχόεντα τύπον ψευδήμονι δίφρῳ:
<nonn. d. 38.174> ἀσκήσας δὲ λέπαδνα καὶ ἀνθοκόμων ἀπὸ κήπων
<nonn. d. 38.175> πλέξας λεπταλέοισι λύγοις τριέλικτον ἱμάσθλην
<nonn. d. 38.176> ἀρνειοῖς πισύροισι νέους ἐπέθηκε χαλινούς:
<nonn. d. 38.177> καὶ νόθον εὐποίητον ̔Εωσφόρον ἀστέρα τεύχων
<nonn. d. 38.178> ἄνθεσιν ἀργεννοῖσιν, ἴσον τροχοειδέι κύκλῳ,
<nonn. d. 38.179> θῆκεν ἑῆς προκέλευθον ἐυκνήμιδος ἀπήνης,
<nonn. d. 38.180> ἀστέρος ̓Ηῴοιο φέρων τύπον: ἀμφὶ δὲ χαίταις
<nonn. d. 38.181> ὄρθιον ἔνθα καὶ ἔνθα φερυγέα δαλὸν ἐρείσας
<nonn. d. 38.182> ψευδομέναις ἀκτῖσιν ἑὸν μιμεῖτο τοκῆα,
<nonn. d. 38.183> ἱππεύων στεφανηδὸν ἁλίκτυπον ἄντυγα νήσου.
<nonn. d. 38.184> ἀλλ' ὅτ' ἀνηέξητο φέρων εὐάνθεμον ἥβην,
<nonn. d. 38.185> πολλάκι πατρῴης φλογὸς ἥψατο, χειρὶ δὲ βαιῇ
<nonn. d. 38.186> κούφισε θερμὰ λέπαδνα καὶ ἀστερόεσσαν ἱμάσθλην,
<nonn. d. 38.187> καὶ τροχὸν ἀμφιπόλευε, καὶ ἀμφαφόων δέμας ἵππων
<nonn. d. 38.188> χιονέαις παλάμῃσιν ἐτέρπετο κοῦρος ἀθύρων:
<nonn. d. 38.189> δεξιτερῇ δ' ἔψαυε πυριβλήτοιο χαλινοῦ.
<nonn. d. 38.190> μαίνετο δ' ἱπποσύνης μεθέπων πόθον: ἑζόμενος δὲ
<nonn. d. 38.191> γούνασι πατρῴοις ἱκετήσια δάκρυα λείβων
<nonn. d. 38.192> ᾔτεεν ἔμπυρον ἅρμα καὶ αἰθερίων δρόμον ἵππων.
<nonn. d. 38.193> καὶ γενέτης ἀνένευεν: ὁ δὲ πλέον ἡδέι μύθῳ
<nonn. d. 38.194> αἰτίζων λιτάνευε: παρηγορέων δ' ἐπὶ δίφρῳ
<nonn. d. 38.195> ὑψιπόρῳ νέον υἷα φιλοστόργῳ φάτο φωνῇ:
<nonn. d. 38.196> “ὦ τέκος ̓Ηελίοιο, φίλον γένος ̓Ωκεανοῖο,
<nonn. d. 38.197> ἄλλο γέρας μάστευε: τί σοί ποτε δίφρος ̓Ολύμπου;
<nonn. d. 38.198> ἱπποσύνης ἀκίχητον ἔα δρόμον: οὐ δύνασαι γὰρ
<nonn. d. 38.199> ἰθύνειν ἐμὸν ἅρμα, τό περ μόγις ἡνιοχεύω.
<nonn. d. 38.200> οὔ ποτε θοῦρος ̓́Αρης φλογερῷ κεκόρυστο κεραυνῷ,
<nonn. d. 38.201> ἀλλὰ μέλος σάλπιγγι καὶ οὐ βρονταῖον ἀράσσει:
<nonn. d. 38.202> οὐ νεφέλας ̔́Ηφαιστος ἑοῦ γενετῆρος ἀγείρει,
<nonn. d. 38.203> οὐ νεφεληγερέτης κικλήσκεται οἷα Κρονίων,
<nonn. d. 38.204> ἀλλὰ παρ' ἐσχαρεῶνι σιδήρεον ἄκμονα τύπτει,
<nonn. d. 38.205> ἄσθμασι ποιητοῖσι χέων ποιητὸν ἀήτην:
<nonn. d. 38.206> κύκνον ἔχει πτερόεντα, καὶ οὐ ταχὺν ἵππον ̓Απόλλων:
<nonn. d. 38.207> οὐ στεροπὴν πυρόεσσαν ἀερτάζει γενετῆρος
<nonn. d. 38.208> ̔Ερμῆς ῥάβδον ἔχων, οὐκ αἰγίδα πατρὸς ἀείρει.
<nonn. d. 38.209> ἀλλ' ἐρέεις: “Ζαγρῆι πόρεν σπινθῆρα κεραυνοῦ.”
<nonn. d. 38.210> Ζαγρεὺς σκηπτὸν ἄειρε, καὶ ὡμίλησεν ὀλέθρῳ.
<nonn. d. 38.211> ἅζεο καὶ σύ, τέκος, πανομοίια πήματα πάσχειν.”
<nonn. d. 38.212> εἶπε, καὶ οὐ παρέπεισε: πάις δὲ γενήτορα νύσσων
<nonn. d. 38.213> δάκρυσι θερμοτέροισιν ἑοὺς ἐδίηνε χιτῶνας:
<nonn. d. 38.214> χερσὶ δὲ πατρῴης φλογερῆς ἔψαυσεν ὑπήνης,
<nonn. d. 38.215> ὀκλαδὸν ἐν δαπέδῳ κυκλούμενον αὐχένα κάμπτων,
<nonn. d. 38.216> λισσόμενος: καὶ παῖδα πατὴρ ἐλέαιρε δοκεύων.
<nonn. d. 38.217> καὶ κινυρὴ Κηυμένη πλέον ᾔτεεν: αὐτὰρ ὁ θυμῷ
<nonn. d. 38.218> ἔμπεδα γινώσκων ἀμετάτροπα νήματα Μοίρης
<nonn. d. 38.219> ἀσχαλόων ἐπένευσεν, ἀποσμήξας δὲ χιτῶνι
<nonn. d. 38.220> μυρομένου Φαέθοντος ἀμειδέος ὄμβρον ὀπωπῆς
<nonn. d. 38.221> χείλεα παιδὸς ἔκυσσε, τόσην δ' ἐφθέγξατο φωνήν:
<nonn. d. 38.222> “δώδεκα πάντες ἔασι πυρώδεος αἰθέρος οἶκοι,
<nonn. d. 38.223> ζῳδιακοῦ γλαφυροῖο πεπηγότες ἄντυγι κύκλου,
<nonn. d. 38.224> κεκριμένοι στοιχηδὸν ἐπήτριμοι, οἷς ἔνι μούνοις
<nonn. d. 38.225> λοξὴ πουλυέλικτος ἀταρπιτός ἐστι πλανήτων
<nonn. d. 38.226> ἀσταθέων. καὶ ἕκαστον ἕλιξ Κρόνος οἶκον ἀμείβει
<nonn. d. 38.227> ἑρπύζων βαρύγουνος, ἕως μόγις ὀψὲ τελέσσῃ
<nonn. d. 38.228> εἴκοσι καὶ δέκα κύκλα παλιννόστοιο Σελήνης,
<nonn. d. 38.229> ζώνης ἑβδομάτης ὑπέρ ἄντυγος: ὑψόθι δ' ἕκτης
<nonn. d. 38.230> ὠκύτερον γενετῆρος ἔχει δρόμον ἀντίπορος Ζεύς,
<nonn. d. 38.231> καὶ δρόμον εἰς λυκάβαντα διέρχεται: ἐν τριτάτῃ δὲ
<nonn. d. 38.232> ἤμασιν ἑξήκοντα παρέρχεται ἔμπυρος ̔́Αρης,
<nonn. d. 38.233> γείτων σεῖο τοκῆος: ἐπαντέλλων δὲ τετάρτῃ
<nonn. d. 38.234> αὐτὸς ἐγὼ στεφανηδὸν ὅλον πόλον ἅρμασι τέμνω
<nonn. d. 38.235> οὐρανίων ̔Ελίκων πολυκαμπέα κύκλα διώκων,
<nonn. d. 38.236> μέτρα χρόνου πισύρῃσι φέρων κυκλούμενος ̔́Ωραις,
<nonn. d. 38.237> τὴν αὐτὴν περὶ νύσσαν, ἕως ὅλον οἶκον ὁδεύσω,
<nonn. d. 38.238> πλήσας ἠθάδα μῆνα τελεσφόρον: οὐδὲ πορείην
<nonn. d. 38.239> καλλείψας ἀτέλεστον ὀπίστερον οἶμον ἀμείβω,
<nonn. d. 38.240> οὐδὲ πάλιν προκέλευθον, ἐπεὶ πολυκαμπέες ἄλλοι
<nonn. d. 38.241> ἀστέρες ἀντιθέοντες ἀεὶ στείχουσιν ἀλῆται,
<nonn. d. 38.242> ἂψ δ' ἀνασειράζοντες ἅμα πρόσσω καὶ ὀπίσσω
<nonn. d. 38.243> ἡμιτελῆ μεθέπουσι παλίλλυτα μέτρα κελεύθου,
<nonn. d. 38.244> δέγμενοι ἀμφοτέρωθεν ἐμὴν ἑτερόσσυτον αἴγλην:
<nonn. d. 38.245> οἷς ἔνι λευκαίνουσα πόλον κερόεσσα Σελήνη
<nonn. d. 38.246> κύκλον ὅλον πλήσασα σοφῷ πυρὶ μῆνα λοχεύει,
<nonn. d. 38.247> μεσσοφανής, ἐπίκυρτος, ὅλῳ πλήθουσα προσώπῳ:
<nonn. d. 38.248> Μήνῃ δ' ἀντικέλευθος ἐγὼ σφαιρηδὸν ἑλίσσων
<nonn. d. 38.249> μαρμαρυγὴν θρέπτειραν ἀμαλλοτόκου τοκετοῖο
<nonn. d. 38.250> Ζῳδιακὴν περὶ νύσσαν ἀτέρμονα κύκλον ὁδεύω,
<nonn. d. 38.251> τίκτων μέτρα χρόνοιο, καὶ οἴκοθεν οἶκον ἀμείβων
<nonn. d. 38.252> καὶ τελέσας ἕνα κύκλον ὅλον λυκάβαντα κομίζω.
<nonn. d. 38.253> ἄκρα δὲ συνδέσμοιο φυλάσσεο, μὴ σχεδὸν ἕρπων,
<nonn. d. 38.254> ἅρμασιν ὑμετέροις ζοφοειδέα κῶνον ἑλίξας,
<nonn. d. 38.255> φέγγος ὅλον κλέψειεν ἐπισκιόων σέο δίφρῳ:
<nonn. d. 38.256> μηδὲ παριππεύσειας ἐθήμονος ἄντυγα κύκλου:
<nonn. d. 38.257> μηδὲ τανυπλέκτων ἑλίκων πολυκαμπέι δεσμῷ,
<nonn. d. 38.258> πέντε παραλλήλων δεδοκημένος ἄντυγα κύκλων,
<nonn. d. 38.259> οἶστρον ἔχοις, καὶ νύσσαν ὁμήθεα πατρὸς ἐάσῃς,
<nonn. d. 38.260> μή σε παραπλάγξειαν ἐν αἰθέρι φοιτάδες ἵπποι:
<nonn. d. 38.261> μηδὲ διοπτεύων δυοκαίδεκα κύκλα πορείης
<nonn. d. 38.262> ἐκ δόμου εἰς δόμον ἄλλον ἐπείγεο: καὶ σέο δίφρῳ
<nonn. d. 38.263> κριὸν ἐφιππεύων μὴ δίζεο Ταῦρον ἐλαύνειν:
<nonn. d. 38.264> γείτονα μὴ μάστευε προάγγελον ἱστοβοῆος
<nonn. d. 38.265> σκορπίον ἀστερόφοιτον ὑπὸ Ζυγὸν ἡνιοχεύων,
<nonn. d. 38.266> εἰ μὴ ἀναπλήσειας ἐείκοσι καὶ δέκα μοίρας.
<nonn. d. 38.267> ἀλλὰ σὺ μὲν κλύε μῦθον: ἐγὼ δέ σε πάντα διδάξω.
<nonn. d. 38.268> κέντρον ὅλου κόσμοιο, μεσόμφαλον ἄστρον ̓Ολύμπου,
<nonn. d. 38.269> κριὸν ἐγὼ μεθέπων ὑψούμενος εἶαρ ἀέξω,
<nonn. d. 38.270> καὶ τροπικὴν Ζεφύροιο προάγγελον ἄντυγα βαίνων,
<nonn. d. 38.271> νύκτα ταλαντεύουσαν ἰσόρροπον ἠριγενείῃ,
<nonn. d. 38.272> ἰθύνω δροσόεντα χελιδονίης δρόμον ̔́Ωρης:
<nonn. d. 38.273> κριοῦ δ' ἀντικέλευθον ἐνέρτερον οἶκον ἀμείβων,
<nonn. d. 38.274> χηλαῖς ἐν διδύμῃσιν ἰσήμερα φέγγεα πέμπων,
<nonn. d. 38.275> ἐντύνω παλίνορσος ἰσόζυγον ἦμαρ ὀμίχλῃ,
<nonn. d. 38.276> καὶ δρόμον εἰνοσίφυλλον ἄγω φθινοπωρίδος ̔́Ωρης,
<nonn. d. 38.277> φέγγεϊ μειοτέρῳ χθαμαλὴν ἐπὶ νύσσαν ἐλαύνων
<nonn. d. 38.278> φυλλοχόῳ ἐνὶ μηνί: καὶ ἀνδράσι χεῖμα κομίζω
<nonn. d. 38.279> ὄμβριον ἰχθυόεντος ὑπὲρ ῥάχιν Αἰγοκερῆος,
<nonn. d. 38.280> ἀγρονόμοις ἵνα γαῖα φερέσβια δῶρα λοχεύσῃ,
<nonn. d. 38.281> νυμφίον ὄμβρον ἔχουσα καὶ εἰλείθυιαν ἐέρσην:
<nonn. d. 38.282> καὶ θέρος ἐντύνω σταχυηκόμον ἄγγελον ὄμπνης,
<nonn. d. 38.283> θερμοτέραις ἀκτῖσι πυρώδεα γαῖαν ἱμάσσων,
<nonn. d. 38.284> ὑψιτενὴς παρὰ νύσσαν ὅτ' εἰς δρόμον ἡνιοχεύω
<nonn. d. 38.285> καρκίνον, ἀντικέλευθον ἀθαλπέος Αἰγοκερῆος,
<nonn. d. 38.286> ἀμφοτέρους καὶ Νεῖλον ὁμοῦ καὶ βότρυν ἀέξων.
<nonn. d. 38.287> ἀρχόμενος δὲ δρόμοιο μετέρχεο γείτονα Κέρνην,
<nonn. d. 38.288> Φωσφόρον ἀπλανέος μεθέπων πομπῆα κελεύθου,
<nonn. d. 38.289> ἱπποσύνης προκέλευθον: ἀμοιβαίῃ δὲ πορείῃ
<nonn. d. 38.290> σὸν δρόμον ἰθύνουσι δυώδεκα κυκλάδες ̔͂Ωραι.”
<nonn. d. 38.291> ὣς εἰπὼν Φαέθοντος ἐπεστήριξε καρήνῳ
<nonn. d. 38.292> χρυσείην τρυφάλειαν, ἑῷ δέ μιν ἔστεφε πυρσῷ,
<nonn. d. 38.293> ἑπτατόνους ἀκτῖνας ἐπὶ πλοκάμοισιν ἑλίξας,
<nonn. d. 38.294> κυκλώσας στεφανηδὸν ἐπ' ἰξύι λευκάδα μίτρην:
<nonn. d. 38.295> καί μιν ἀνεχλαίνωσεν ἑῷ πυρόεντι χιτῶνι,
<nonn. d. 38.296> καὶ πόδα φοινίσσοντι διεσφήκωσε πεδίλῳ.
<nonn. d. 38.297> παιδὶ δὲ δίφρον ἔδωκε: καὶ ἠῴης ἀπὸ φάτνης
<nonn. d. 38.298> ἵππους ̓Ηελίοιο πυρώδεας ἤγαγον ̔͂Ωραι:
<nonn. d. 38.299> καὶ θρασὺς εἰς ζυγὸν ἦλθεν ̔Εωσφόρος, ἀμφὶ δὲ φαιδρῷ
<nonn. d. 38.300> ἵππιον αὐχένα δοῦλον ἐπεκλήισσε λεπάδνῳ.
<nonn. d. 38.301> καὶ Φαέθων ἐπέβαινε: δίδου δέ οἱ ἡνία πάλλειν,
<nonn. d. 38.302> ἡνία μαρμαίροντα καὶ αἰγλήεσσαν ἱμάσθλην
<nonn. d. 38.303> ἠέλιος γενέτης: τρομερῇ δ' ἐλελίζετο σιγῇ,
<nonn. d. 38.304> υἱέα γινώσκων μινυώριον: ἐγγύθι δ' ὄχθης
<nonn. d. 38.305> ἡμιφανὴς Κλυμένη φλογερῶν ἐπιβήτορα δίφρων
<nonn. d. 38.306> δερκομένη φιλότεκνος ἐπάλλετο χάρματι μήτηρ.
<nonn. d. 38.307> ἤδη δὲ δροσόεις ἀμαρύσσετο Φωσφόρος ἀστήρ,
<nonn. d. 38.308> καὶ Φαέθων ἀνέτελλεν ̔Εώιον ἄντυγα βαίνων,
<nonn. d. 38.309> ὕδασι παππῴοισι λελουμένος ̓Ωκεανοῖο.
<nonn. d. 38.310> καὶ θρασὺς εὐφαέων ἐλατὴρ ὑψίδρομος ἵππων
<nonn. d. 38.311> οὐρανὸν ἐσκοπίαζε χορῷ κεχαραγμένον ἄστρων,
<nonn. d. 38.312> ἑπτὰ περὶ ζώναις κυκλούμενον: εἶδεν ἀλήτας
<nonn. d. 38.313> ἀντιπόρους, καὶ γαῖαν ὁμοίιον ἔδρακε κέντρῳ
<nonn. d. 38.314> μεσσοπαγῆ, δολιχῇσιν ἀνυψωθεῖσαν ἐρίπναις,
<nonn. d. 38.315> πάντοθι πυργωθεῖσαν ὑπωροφίοισιν ἀήταις:
<nonn. d. 38.316> καὶ ποταμοὺς σκοπίαζε, καὶ ὀφρύας ̓Ωκεανοῖο
<nonn. d. 38.317> ἂψ ἀνασειράζοντος ἑὸν ῥόον εἰς ἑὸν ὕδωρ.
<nonn. d. 38.318> ὄφρα μὲν ὄμμα τίταινεν ἐς αἰθέρα καὶ χύσιν ἄστρων
<nonn. d. 38.319> καὶ χθονὸς αἰόλα φῦλα καὶ ἄστατα νῶτα θαλάσσης,
<nonn. d. 38.320> παπταίνων ἑλικηδὸν ἀτέρμονος ἕδρανα κόσμου:
<nonn. d. 38.321> τόφρα δὲ δινηθέντες ὑπὸ ζυγὸν αἴθοπες ἵπποι
<nonn. d. 38.322> ζῳδιακοῦ παράμειβον ἐθήμονος ἄντυγα κύκλου.
<nonn. d. 38.323> καὶ Φαέθων ἀδίδακτος, ἔχων πυρόεσσαν ἱμάσθλην,
<nonn. d. 38.324> φαίνετο μαστίζων λόφον ἵππιον: οἱ δὲ μανέντες,
<nonn. d. 38.325> κέντρον ὑποπτήσσοντες ἀφειδέος ἡνιοχῆος,
<nonn. d. 38.326> ἀρχαίης ἀέκοντες ὑπὲρ βαλβῖδα κελεύθου
<nonn. d. 38.327> ἀξονίην παρὰ νύσσαν ἀλήμονες ἔτρεχον ἵπποι,
<nonn. d. 38.328> δεχνύμενοι κτύπον ἄλλον ἐθήμονος ἡνιοχῆος.
<nonn. d. 38.329> καὶ Νότιον παρὰ τέρμα καὶ ἄρκτια νῶτα Βορῆος
<nonn. d. 38.330> ἦν κλόνος. οὐρανίῳ δὲ παριστάμεναι πυλεῶνι
<nonn. d. 38.331> ἀλλοφανὲς νόθον ἦμαρ ἐθάμβεον εὔποδες ̔͂Ωραι:
<nonn. d. 38.332> ἔτρεμε δ' ἠριγένεια: καὶ ἴαχε Φωσφόρος ἀστήρ:
<nonn. d. 38.333> “πῇ φέρεαι, φίλε κοῦρε; τί μαίνεαι ἵππον ἐλαύνων;
<nonn. d. 38.334> φείδεο σῆς μάστιγος ἀγήνορος: ἀμφοτέρων δὲ
<nonn. d. 38.335> πλαζομένων πεφύλαξο καὶ ἀπλανέων χορὸν ἄστρων,
<nonn. d. 38.336> μὴ θρασὺς ̓Ωρίων σε κατακτείνειε μαχαίρῃ,
<nonn. d. 38.337> μὴ ῥοπάλῳ πυρόεντι γέρων πλήξειε Βοώτης,
<nonn. d. 38.338> πλαγκτῆς δ' ἱπποσύνης ἔτι φείδεο, μηδέ σε μακρῷ
<nonn. d. 38.339> γαστέρι τυμβεύσειεν ἐν αἰθέρι Κῆτος ̓Ολύμπου:
<nonn. d. 38.340> μηδέ σε δαιτρεύσειε Λέων, ἢ Ταῦρος ̓Ολύμπου
<nonn. d. 38.341> αὐχένα κυρτώσας φλογερῇ πλήξειε κεραίῃ:
<nonn. d. 38.342> ἅζεο Τοξευτῆρα, τιταινομένης ἀπὸ νευρῆς
<nonn. d. 38.343> μή σε πυριγλώχινι κατακτείνειεν ὀιστῷ.
<nonn. d. 38.344> μὴ χάος ἄλλο γένοιτο, καὶ αἰθέρος ἄστρα φανείη
<nonn. d. 38.345> ἤματος ἱσταμένοιο, μεσημβρίζοντι δὲ δίφρῳ
<nonn. d. 38.346> ἄστατος ἠριγένεια συναντήσειε Σελήνῃ:”
<nonn. d. 38.347> ὣς φαμένου Φαέθων πλέον ἤλασεν, ἅρμα παρέλκων
<nonn. d. 38.348> εἰς Νότον, εἰς Βορέην, Ζεφύρου σχεδόν, ἐγγύθεν Εὔρου.
<nonn. d. 38.349> καὶ κλόνος αἰθέρος ἦεν, ἀκινήτοιο δὲ κόσμου
<nonn. d. 38.350> ἁρμονίην ἐτίναξεν: ἐδοχμώθη δὲ καὶ αὐτὸς
<nonn. d. 38.351> αἰθέρι δινήεντι μέσος τετορημένος ἄξων.
<nonn. d. 38.352> καὶ μόγις αὐτοέλικτον ἐλαφρίζων πόλον ἄστρων
<nonn. d. 38.353> ὀκλαδὸν ἐστήρικτο Λίβυς κυρτούμενος ̓́Ατλας,
<nonn. d. 38.354> μείζονα φόρτον ἔχων: καὶ ἰσήμερον ἔκτοθεν ̓́Αρκτου
<nonn. d. 38.355> κύκλον ἐπιξύων ἑλικώδεϊ γαστέρος ὁλκῷ
<nonn. d. 38.356> σύνδρομος ἀστερόεντι Δράκων ἐπεσύρισε Ταύρῳ,
<nonn. d. 38.357> καὶ Κυνὶ σειριάοντι Λέων βρυχήσατο λαιμῷ,
<nonn. d. 38.358> αἰθέρα θερμαίνων μαλερῷ πυρί, καὶ θρασὺς ἔστη
<nonn. d. 38.359> καρκίνον ὀκταπόδην κλονέων λασιότριχι παλμῷ:
<nonn. d. 38.360> οὐρανίου δὲ Λέοντος ὀπισθιδίῳ παρὰ ταρσῷ
<nonn. d. 38.361> παρθένον ἀγχικέλευθον ἐμάστιε δίψιος οὐρή:
<nonn. d. 38.362> κούρη δὲ πτερόεσσα παραΐξασα Βοώτην
<nonn. d. 38.363> ἄξονος ἐγγὺς ἵκανε καὶ ὡμίλησεν ̔Αμάξῃ:
<nonn. d. 38.364> καὶ δυτικὴν παρὰ νύσσαν ἀλήμονα φέγγεα πέμπων
<nonn. d. 38.365> ἕσπερον ἀντικέλευθον ̔Εωσφόρος ὤθεεν ἀστήρ:
<nonn. d. 38.366> πλάζετο δ' ἠριγένεια: καὶ ἠθάδος ἀντὶ Λαγωοῦ
<nonn. d. 38.367> Σείριος αἰθαλόεις ἐδράξατο διψάδος ̓́Αρκτου:
<nonn. d. 38.368> διχθὰ δὲ καλλείψαντες, ὁ μὲν Νότον, ὃς δὲ Βορῆα,
<nonn. d. 38.369> ἰχθύες ἀστερόεντες ἐπεσκίρτησαν ̓Ολύμπῳ,
<nonn. d. 38.370> γείτονες ̔Υδροχόοιο: κυβιστητῆρι δὲ παλμῷ
<nonn. d. 38.371> σύνδρομος Αἰγοκερῆος, ἕλιξ ὠρχήσατο Δελφίς:
<nonn. d. 38.372> καὶ Νοτίης ἑλικηδὸν ἀποπλαγχθέντα κελεύθου
<nonn. d. 38.373> σκορπίον ἀγχικέλευθον, ἑῆς ψαύοντα μαχαίρης,
<nonn. d. 38.374> ἔτρεμεν ̓Ωρίων καὶ ἐν ἄστρασι, μὴ βραδὺς ἕρπων
<nonn. d. 38.375> ἄκρα ποδῶν ξύσειε τὸ δεύτερον ὀξέι κέντρῳ:
<nonn. d. 38.376> καὶ σέλας ἡμιτέλεστον ἀποπτύουσα προσώπου
<nonn. d. 38.377> ἀκροκελαινιόωσα μεσημβριὰς ἄνθορε Μήνη:
<nonn. d. 38.378> οὐ γὰρ ὑποκλέπτουσα νόθον σέλας ἄρσενι πυρσῷ
<nonn. d. 38.379> ἀντιπόρου Φαέθοντος ἀμέλγετο σύγγονον αἴγλην:
<nonn. d. 38.380> πληιάδος δὲ φάλαγγος ἕλιξ ἑπτάστερος ἠχὼ
<nonn. d. 38.381> οὐρανὸν ἑπτάζωνον ἐπέβρεμε κυκλάδι φωνῇ:
<nonn. d. 38.382> καὶ κτύπον αἰθύσσοντες ἰσηρίθμων ἀπὸ λαιμῶν
<nonn. d. 38.383> ἀστέρες ἀντιθέοντες ἐβακχεύθησαν ἀλῆται:
<nonn. d. 38.384> Ζῆνα μὲν ὤθεε Κύπρις, ̓́Αρης Κρόνον, εἰαρινῆς δὲ
<nonn. d. 38.385> Πλειάδος ἐγγὺς ἵκανεν ἐμὸς μετανάστιος ἀστήρ,
<nonn. d. 38.386> ἄστρασι δ' ἑπταπόροις κεράσας ἐμφύλιον αἴγλην
<nonn. d. 38.387> ἡμιφανὴς ἀνέτελλεν ἐμῇ παρὰ μητέρι Μαίῃ,
<nonn. d. 38.388> ἅρματος οὐρανίοιο παράτροπος, ᾧ πέλεν αἰεὶ
<nonn. d. 38.389> σύνδρομος ἢ προκέλευθος ἑώιος, ἑσπέριος δὲ
<nonn. d. 38.390> ἠελίου δύνοντος ὀπίστερα φέγγεα πέμπει:
<nonn. d. 38.391> καί μιν, ὅτε δρόμον ἶσον ἔχων ὶσόμοιρος ὁδεύει,
<nonn. d. 38.392> ἠελίου κραδίην ἐπεφήμισαν ἴδμονες ἄστρων:
<nonn. d. 38.393> καὶ δροσεραῖς νιφάδεσσι διάβροχον αὐχένα τείνων
<nonn. d. 38.394> νυμφίος Εὐρώπης μυκήσατο Ταῦρος ̓Ολύμπου,
<nonn. d. 38.395> εἰς δρόμον ὀρθώσας πόδα καμπύλον: ὀξυτενὲς δὲ
<nonn. d. 38.396> δοχμώσας Φαέθοντι κέρας λοξοῖο μετώπου
<nonn. d. 38.397> οὐρανίην φλογερῇσιν ἐπέκτυπεν ἄντυγα χηλαῖς:
<nonn. d. 38.398> καὶ θρασὺς ἐκ κολεοῖο παρήορον αἴθοπι μηρῷ
<nonn. d. 38.399> ̓Ωρίων ξίφος εἷλκε: καλαύροπα πάλλε Βοώτης:
<nonn. d. 38.400> καὶ ποδὸς ἀστραίοιο μετάρσια γούνατα πάλλων
<nonn. d. 38.401> Πήγασος ἐχρεμέτιζε, καὶ αἰθύσσων πόλον ὁπλῇ
<nonn. d. 38.402> ἡμιφανὴς Λίβυς ἵππος ἐπέτρεχε γείτονι Κύκνῳ,
<nonn. d. 38.403> καὶ κοτέων πτερὰ πάλλεν, ὅπως πάλιν ἡνιοχῆα
<nonn. d. 38.404> ἄλλον ἀκοντίσσειεν ἀπ' αἰθέρος, οἶα καἰ αὐτὸν
<nonn. d. 38.405> ἄντυγος οὐρανίης ἀπεσείσατο Βελλεροφόντην,
<nonn. d. 38.406> οὐκέτι δ' ὑψιπόροιο Βορειάδος ἐγγύθι νύσσης
<nonn. d. 38.407> ἀλλήλων ἐχόρευον ἐπ' ἰξύι κυκλάδες ̓́Αρκτοι,
<nonn. d. 38.408> ἀλλὰ Νότῳ μίσγοντο, καὶ ̔Εσπερίῃ παρὰ λίμνῃ
<nonn. d. 38.409> ἄβροχον ἴχνος ἔλουσαν ἀήθεος ̓Ωκεανοῖο.
<nonn. d. 38.410> Ζεὺς δὲ πατὴρ Φαέθοντα κατεπρήνιξε κεραυνῷ
<nonn. d. 38.411> ὑψόθεν αὐτοκύλιστον ὑπὲρ ῥόον ̓Ηριδανοῖο:
<nonn. d. 38.412> δήσας δ' ἁρμονίην παλινάγρετον ἥλικι δεσμῷ
<nonn. d. 38.413> ἵππους ̓Ηελίῳ πάλιν ὤπασεν, αἰθέριον δὲ
<nonn. d. 38.414> ἀντολίῃ πόρεν ἅρμα, καὶ ἀρχαίῃ παρὰ νύσσῃ
<nonn. d. 38.415> ἀμφίπολοι Φαέθοντος ἐπέτρεχον εὔποδες ̔͂Ωραι.
<nonn. d. 38.416> γαῖα δὲ πᾶσα γέλασσε τὸ δεύτερον: ἠερόθεν δὲ
<nonn. d. 38.417> ζωοτόκου Διὸς ὄμβρος ὅλας ἐκάθηρεν ἀρούρας,
<nonn. d. 38.418> καὶ διερῇ ῥαθάμιγγι κατέσβεσε πυρσόν ἀλήτην,
<nonn. d. 38.419> ὅσσον ἐπὶ χθόνα πᾶσαν ἐριφλεγέων ἀπὸ λαιμῶν
<nonn. d. 38.420> οὐρανόθεν χρεμέθοντεσ1 ἀπέπτυον αἴθοπες ἵπποι.
<nonn. d. 38.421> ̓Ηέλιος δ' ἀνέτελλε παλίνδρομον ἅρμα νομεύων:
<nonn. d. 38.422> καὶ σπόρος ἠέξητο, πάλιν δ' ἐγέλασσαν ἀλωαί.
<nonn. d. 38.423> δεχνύμεναι προτέρην βιοτήσιον αἰθέρος αἴγλην.
<nonn. d. 38.424> Ζεὺς δὲ πατὴρ Φαέθοντα κατεστήριξεν ̓Ολύμπῳ
<nonn. d. 38.425> εἴκελον ̔Ηνιόχῳ καὶ ἐπώνυμον: οὐράνιον δὲ
<nonn. d. 38.426> πήχεϊ μαρμαίροντι σελασφόρον ̔́Αρμα τιταίνων
<nonn. d. 38.427> εἰς δρόμον ἀίσσοντος ἔχει τύπον ̔Ηνιοχῆος,
<nonn. d. 38.428> οἷα πάλιν ποθέων καὶ ἐν ἄστρασιν ἅρμα τοκῆος.
<nonn. d. 38.429> καὶ ποταμὸς πυρίκαυτος ἀνήλυθεν εἰς πόλον ἄστρων
<nonn. d. 38.430> Ζηνὸς ἐπαινήσαντος, ἐν ἀστερόεντι δὲ κύκλῳ
<nonn. d. 38.431> ̓Ηριδανοῦ πυρόεντος ἑλίσσεται ἀγκύλον ὕδωρ.
<nonn. d. 38.432> γνωταὶ δ' ὠκυμόροιο δεδουπότος ἡνιοχῆος
<nonn. d. 38.433> εἰς φυτὸν εἶδος ἄμειψαν, ὀδυρομένων δ' ἀπὀ δένδρων
<nonn. d. 38.434> ἀφνειὴν πετάλοισι κατασταλάουσιν ἐέρσην. ”
<nonn. d. 39.1> ὣς εἰπὼν ἀκίχητος ἐς οὐρανὸν ἤλυθεν ̔Ερμῆς,
<nonn. d. 39.2> χάρμα λιπὼν καὶ θαῦμα κασιγνήτῳ Διονύσῳ.
<nonn. d. 39.3> ὄφρα μὲν εὶσέτι Βάκχος ἀκοσμήτων χύσιν ἄστρων
<nonn. d. 39.4> θάμβεε καὶ Φαέθοντα δεδουπότα, πῶς παρὰ Κελτοὺς
<nonn. d. 39.5> ̔Εσπερίῳ πυρίκαυτος ἐπωλίσθησε ῥεέθρῳ,
<nonn. d. 39.6> τόφρα δὲ νῆες ἵκανον ἐπήλυδες, ἃς ἐνὶ πόντῳ
<nonn. d. 39.7> στοιχάδας ἰθύνοντες ἐς ̓́Αρεα ναύμαχον ̓Ινδῶν
<nonn. d. 39.8> ἀκλύστῳ ̔Ραδαμᾶνες ἐναυτίλλοντο θαλάσσῃ,
<nonn. d. 39.9> πόντον ἀμοιβαίῃσιν ἐπιρρήσσοντες ἐρωαῖς
<nonn. d. 39.10> ὑαμίνης ἐλατῆρες: ἐπειγομένῳ δέ Λυαίῳ
<nonn. d. 39.11> ὁλκάσιν ἀντιτύποις ἐπεσύρισε πομπὸς ἀήτης.
<nonn. d. 39.12> καὶ Λύκος ἡγεμόνευεν ἐν ὕδασι δίφρον ἐλαύνων,
<nonn. d. 39.13> ἱππείαις ἀχάρακτον ἐπιξύων ῥόον ὁρλαῖς.
<nonn. d. 39.14> Δηριάδης δ' ἀπέλεθρος ὑπέρτερος ὑψόθι πύργων
<nonn. d. 39.15> ἐσσυμένων νεφεληδὸν ἐδέρκετο λαίφεα νηῶν
<nonn. d. 39.16> ὀφθαλμῷ κοτέοντι, καὶ ὡς ὑπέροπλος ἀκούων,
<nonn. d. 39.17> ἐγρεμόθους ὅτι νῆας ̓́Αραψ τορνώσατο τέκτων,
<nonn. d. 39.18> ὤμοσεν ὑλοτόμοισιν ἄγειν ̓Αράβεσσιν ̓Ενυώ,
<nonn. d. 39.19> καὶ πόλιν ἠπείλησεν ἀιστῶσαι Λυκοόργου,
<nonn. d. 39.20> ἀμήσας ̔Ραδαμᾶνας ἀλοιντῆρι σιδήρῳ.
<nonn. d. 39.21> καὶ στόλον ἀθπήσαντες ἀταρβέες ἔτρεμον ̓Ινδοί,
<nonn. d. 39.22> ̓́Αρεα παπταίνοντες ἁλίκτυπον, ἄχρι καὶ αὐτοῦ
<nonn. d. 39.23> γούνατα τολμήεντος ἐλύετο Δηριαδῆος:
<nonn. d. 39.24> ποιητῷ δὲ γέλωτι γαληναίοιο προσώπου
<nonn. d. 39.25> ̓Ινδὸς ἄναξ ἐκέλευσε τριηκοσίων ἀπὸ νήσων
<nonn. d. 39.26> ἦς ἐλεφαντοβότοιο παρά σφυρὰ δύσβατα γαίης
<nonn. d. 39.27> λαὸν ἄγειν: καὶ κραιπνὸς ἐς ἀτραπὸν ἤιε κῆρυξ,
<nonn. d. 39.28> ποσσὶ πολυγνάμπτοισιν ἀπὀ χθονὸς εἰς χθόνα βαίνων
<nonn. d. 39.29> καὶ στόλος ὀξὺς ἵκανε πολυσπερέων ἀπὀ νήσων
<nonn. d. 39.30> κεκλομένου βασιλῆος: ὁ δέ θρασὺς αὐχένα τείνων,
<nonn. d. 39.31> ὁλκάδας εὐπήληκας ἐς ̓́Αρεα πόντιον ἕλκων,
<nonn. d. 39.32> λαὸν ὅλον θάρσυνε, καὶ ὑψινόῳ φάτο φωνῇ:
<nonn. d. 39.33> “ ̓Ανέρες, οὓς ἀτίταλλεν ἐμὸς μενέχαρμος ̔Υδάσπης,
<nonn. d. 39.34> ἄρτι πάλιν μάρνασθε πεποιθότες: αἰθόμενον δὲ
<nonn. d. 39.35> ἄξατε πῦρ ἐς ̓́Αρηα, καἰ ἄσπετον ἅψατε πεύκην,
<nonn. d. 39.36> νῆας ἵνα φλέξοιμι νεήλυδας αἴθοπι δαλῷ,
<nonn. d. 39.37> καὶ στρατὸν ὑγροκέλευθον ἐνικρύψοιμι θαλάσσῃ
<nonn. d. 39.38> σὺν δορί, σὺν θώρηκι, σὺν ὁλκάσι, σὺν Διονύσῳ.
<nonn. d. 39.39> εἰ θεὸς ἔπλετο Βάκχος, ἐμῷ πυρὶ Βάκχον ὀλέσσω:
<nonn. d. 39.40> οὐχ ἅλις, ὡς προχοῇσι πολύτροπα φάρμακα πάσσων
<nonn. d. 39.41> ἄνθεσι Θεσσαλικοῖσιν ἐμὀν φοίνιξεν ̔Υδάσπην,
<nonn. d. 39.42> καί μιν ἰδὼν σίγησα, καὶ ἥσυχος εἰσέτι λεύσσειν
<nonn. d. 39.43> ἔτλην ξανθά ῥέεθρα μιαινομένου ποταμοῖο;
<nonn. d. 39.44> εἰ γὰρ ἔην ῥόος οὗτος ἀπ' ἀλλοτρίου ποταμοῖο,
<nonn. d. 39.45> μηδὲ πατὴρ ἐμὸς ἦεν ̓Αρήιος ̓Ινδὸς ̔Υδάσπης,
<nonn. d. 39.46> καί κεν ἐγὼ τόδε χεῦμα χυτῆς ἔπλησα κονίης
<nonn. d. 39.47> ὀδμὴν βοτρυόεσσαν ἀμαλδύνων Διονύσου,
<nonn. d. 39.48> καὶ προχοὴν μεθύουσαν ἐμοῦ γενετῆρος ὁδεύων
<nonn. d. 39.49> ποσσὶ κονιομένοισι διέτρεχου ἄβροχον ὕδωρ,
<nonn. d. 39.50> οἷα παρ' ̓Αργείοισι φατίζεται, ὡς ἐνοσίχθων
<nonn. d. 39.51> ξηρὸν ὕδωρ ποίησε, καὶ αὐσταλέου ποταμοῖο
<nonn. d. 39.52> ̓Ιναχίην ἵππειος ὄνυξ ἐχάραξε κονίην.
<nonn. d. 39.53> οὐ θεός, οὐ θεὸς οὖτος: ἑὴν δ' ἐψεύσατο φύτλην:
<nonn. d. 39.54> ποίην γὰρ Κρονίωνος ̓Ολύμπιον αἰγίδα πάλλει;
<nonn. d. 39.55> ποῖον ἔχει σπινθῆρα Διοβλήτοιο κεραυνοῦ;
<nonn. d. 39.56> ποίην δ' οὐρανίην στεροπὴν γενετῆρος ἀείρει;
<nonn. d. 39.57> οὐ Κρονίδης κατ' ̓́Αρηα κορύσσεται οἴνοπι κισσῷ:
<nonn. d. 39.58> οὐ τυπάνων πατάγοισι μέλος βρονταῖον ἐίσκω,
<nonn. d. 39.59> οὐδὲ Διὸς σκηπτοῖσιν ὁμοίια θύρσα καλέσσω,
<nonn. d. 39.60> οὐ χθονίῳ θώρηκι Διὸς νέφος ἶσον ἐνίψω:
<nonn. d. 39.61> νεβρίδι δαιδαλέῃ πότε ποικίλον ἄστρον ἐίσκω;
<nonn. d. 39.62> ἀλλ' ἐρέεις, ὅτι βότρυν ἐδέξατο καἰ χύσιν οἴνου
<nonn. d. 39.63> δῶρα παρὰ Κρονίωνος ἀεξιφύτοιο τοκῆος:
<nonn. d. 39.64> Τρώιον αἷμα φέροντι καὶ ἀγρονόμῳ τινὶ βούτῃ
<nonn. d. 39.65> Ζεὺς πόρεν οὶνοχόῳ Γανυμήδεϊ νέκταρ ̓Ολύμπου,
<nonn. d. 39.66> νέκταρι δ' οὐ πέλεν οἶνος ὁμοίιος: εἴξατε, θύρσοι.
<nonn. d. 39.67> Βάκχος ὁμοῦ Σατύροισιν ἐπὶ χθονὸς εἰλαπινάξει:
<nonn. d. 39.68> δαίνυται οὐρανίοισι σὺν ἀθανάτοις Γανυμήδης.
<nonn. d. 39.69> εἰ δὲ πέλε βροτὸς οὗτος ἐπουρανίοιο τοκῆος,
<nonn. d. 39.70> σὺν Διὶ καὶ μακάρεσσι μιῆς ἔψαυσε τραπέζης.
<nonn. d. 39.71> ἔκλυον, ὥς ποτε θῶκον ἑὸν καὶ σκῆπτρον ̓Ολύμπου
<nonn. d. 39.72> δῶκε γέρας Ζαγρῆι παλαιοτέρῳ Διονύσῳ,
<nonn. d. 39.73> ἀστεροπὴν Ζαγρῆι καὶ ἄμπελον οἴνοπι Βάκχῳ.”
<nonn. d. 39.74> εἶπε καὶ εἰς μόθον ὦρτο: συνερρώοντο δὲ λαοὶ
<nonn. d. 39.75> σὺν δορί, σὺν σακέεσσι, καὶ ὄψιμον ἐλπίδα νίκης
<nonn. d. 39.76> χερσαίου πολέμοιο μετεστήσαντο θαλάσσῃ.
<nonn. d. 39.77> καὶ προμάχοις Διόνυσος ἐκέκλετο θυιάδι φωνῇ:
<nonn. d. 39.78> “ ̓́Αρεος ἄλκιμα τέκνα καὶ εὐθώρηκος ̓Αθήνης,
<nonn. d. 39.79> οἷς βίος ἔργα μόθοιο καὶ ἐλπίδες εἰσὶν ἀγῶνες,
<nonn. d. 39.80> σπεύσατε καὶ κατὰ πόντον ἀιστῶσαι γένος ̓Ινδῶν,
<nonn. d. 39.81> εἰναλίην τελέσαντες ἐπιχθονίην μετὰ νίκην.
<nonn. d. 39.82> ἀλλὰ θαλασσαίοιο διάκτορα δηιοτῆτος,
<nonn. d. 39.83> ἔγχεα διπλώσαντες ὁμόπλοκα δίζυγ, δεσμῷ
<nonn. d. 39.84> ναύμαχα κολλήεντα, περὶ στόμα εἱμένα χαλκῷ,
<nonn. d. 39.85> μίξατε δυσμενέεσσιν ἁλιπτοίητον ̓Ενυώ,
<nonn. d. 39.86> προφθάμενοι, μὴ χειρὶ πυραυγέα δαλὀν ἀείρων
<nonn. d. 39.87> Δηριάδης φλέξειεν ̓Αρήια δούρατα νηῶν.
<nonn. d. 39.88> νόσφι φόβου μάρνασθε, Μιμαλλόνες: ὑγρομόθων γὰρ
<nonn. d. 39.89> ἐλπίδες ἀντιβίων κενεαυχέες: εἰ δἐ μογήσας
<nonn. d. 39.90> φύλοπιν οὐκ ἐτέλεσσεν ἐπὶ χθονὸς ὄρχαμος ̓Ινδῶν,
<nonn. d. 39.91> ἠλιβάτων λοφιῇσιν ἐφεδρήσσων ἐλεφάντων,
<nonn. d. 39.92> ἀγχινεφής, ἀκίχητος, ἀωούτατος, ἠέρι γείτων,
<nonn. d. 39.93> οὐ μὲν ἐγὼ προμάχων ποτὲ δεύομαι, οὐδὲ καλέσσω
<nonn. d. 39.94> ἄλλον ἀοσσητῆρα μετὰ Κρονίωνα τοκῆα,
<nonn. d. 39.95> ἡνίοχον πόντοιο καὶ αἰθέρος: ἢν δ' ἐθελήσω,
<nonn. d. 39.96> γνωτὸν ἐμοῦ Κρονίδαο Ποσειδάωνα κορύσσω
<nonn. d. 39.97> ̓Ινδῴην στίχα πᾶσαν ἀμαλδύνοντα τριαίνῃ:
<nonn. d. 39.98> καὶ πρόμον εὐρυγένειον, ἀπόσπορον ἐννοσιγαίου,
<nonn. d. 39.99> Γλαῦκον ἔχω συνάεθλον, ἐμῆς ἅτε γείτονα Θήβης,
<nonn. d. 39.100> πόντιον ̓Αονίης ̓Ανθηδόνος ἀστὸν ἀρούρης:
<nonn. d. 39.101> Γλαῦκον ἔχω καὶ Φόρκυν: ἱμασσομένην δὲ θαλάσσῃ
<nonn. d. 39.102> ὁλκάδα Δηριάδαο κατακρύψει Μελικίρτης,
<nonn. d. 39.103> κυδαίνων Διόνυσον ὁμόγνιον, οὗ ποτε μήτηρ
<nonn. d. 39.104> νήπιον ἔτρεφε Βάκχον, ἐπεὶ πόρε ποντιὰς ̓Ινὼ
<nonn. d. 39.105> ἓν γλάγος ἀμφοτέροισι, Παλαίμονι καὶ Διονύσῳ:
<nonn. d. 39.106> μαντιπόλου δὲ γέροντος, ὃς ἡμετέρην ποτὲ νίκην
<nonn. d. 39.107> ἐσσομένην κατὰ πόντον ὑποβρυχίῃ φάτο φωνῇ,
<nonn. d. 39.108> εἰμὶ φίλος Πρωτῆος: ἐς ὑσμίνην δὲ κορύσσει
<nonn. d. 39.109> θυγατέρας Νηρῆος ἐμὴ Θέτις, ἐν δὲ κυδοιμοῖς
<nonn. d. 39.110> Βασσαρίδων συνάεθλος ἐμὴ θωρήσσεται ̓Ινώ:
<nonn. d. 39.111> θωρήξω δ' ἐς ̓́Αρηα καὶ Αἰόλον, ὄφρα νοήσω
<nonn. d. 39.112> εὖρον ἀκοντίζοντα καὶ αἰχμάζοντα Βορῆα,
<nonn. d. 39.113> γαμβρὸν ἐμοῦ προμάχου, Μαραθωνίδος ἅρπαγα νύμφης,
<nonn. d. 39.114> καὶ Νότον Αἰθιοπῆα προασπιστῆρα Λυαίου:
<nonn. d. 39.115> καὶ Ζέφυρος πολὺ μᾶλλον ἀελλήεντι κυδοιμῷ
<nonn. d. 39.116> ὁλκάδας ἀντιβίων δηλήσεται: ἡμετέρου γὰρ
<nonn. d. 39.117> εὐνέτιν ̓͂Ιριν ἔχει Διὸς ἄγγελον. ἀλλὰ σιωπῇ
<nonn. d. 39.118> ἔκτοθεν εὐθύρσοιο καὶ ̓Ινδῴοιο κυδοιμοῦ
<nonn. d. 39.119> μιμνέτω ἠρεμέων θραχὺς Αἰόλος, ἠθάδι δεσμῷ
<nonn. d. 39.120> ἀσκὸν ἐπισφίγξας ἀνεμώδεα, μηδ' ἐνὶ πόντῳ
<nonn. d. 39.121> ἄσθμασιν ̓Ινσοφόνοισιν ἀριστεύσωαιν ἀῆται:
<nonn. d. 39.122> ἀλλὰ μόθον τελέσω νηοφθόρα θύρσα τιταίνων.”
<nonn. d. 39.123> ὣς εἰπὼν ἐκόρυσσε πεποιθότας ἡγεμονῆας.
<nonn. d. 39.124> ἤση δὲ πτολέμοιο προάγγελος ἵστατο σάλπιγξ,
<nonn. d. 39.125> καὶ μέλος ἐγρεκύδοιμον ἀνέκλαγον ̓́Αρεος αὐλοὶ
<nonn. d. 39.126> λαὸν ἀολλίζοντες, ἀρασσομένη δὲ βοείη
<nonn. d. 39.127> εἰναλίου κελάδησε μόθου χαλκόκροτον ἠχώ,
<nonn. d. 39.128> καὶ καναχὴν ὁμόδουπον ἀγέστρατος ἴαχε σύριγξ:
<nonn. d. 39.129> ἀντὶ δὲ πετραίης πολεμήια λείψανα φωνῆς
<nonn. d. 39.130> Πανιὰς ὑστερόφωνας ἀμείβετο ποντιὰς ̓Ηχώ.
<nonn. d. 39.131> τοῖσι δὲ μαρναμένοισιν ἔην κλόνος, ὦρτο δ' ἰωὴ
<nonn. d. 39.132> κεκλομένων: καὶ λαὸς ἐθήμονι μάρνατο τέχνῃ
<nonn. d. 39.133> κυκλώσας στεφανηδὸν ὅλον στρατόν, ἐν δ' ἄρα μέσσῳ
<nonn. d. 39.134> νηυσὶν ὁμοζυλέεσσιν ἐμιτρώθη στόλος ̓Ινδῶν
<nonn. d. 39.135> εἰς λίνον ἐργομένων νεπόδων τύπον: Αἰακίδαις δὲ
<nonn. d. 39.136> Αἰακὸς ὑγρὸν ̓́Αρηα προθεσπίζων Σαλαμῖνος
<nonn. d. 39.137> ἀρχόμενος πολέμοιο θεουδέα ῥήξατο φωνήν:
<nonn. d. 39.138> “ Εἰ πάρος ἡμετέρην ἀίων ἱκετήσιον ἠχὼ
<nonn. d. 39.139> ἄσπορον εὐρυάλωος ἀπήλασας αὐχμὸν ἀρούρης,
<nonn. d. 39.140> διψαλέην ἐπὶ γαῖαν ἄγων βιοτήσιον ὕδωρ,
<nonn. d. 39.141> δὸς πάλιν ὀψιτέλεστον ἴσην χάριν, ὑέτιε Ζεῦ,
<nonn. d. 39.142> ὕδατι κυδαίνων με καὶ ἐνθάδε: καί τις ἐνἰψῃ
<nonn. d. 39.143> νίκην ἡμετέρην δεδοκημένος: 'ὡς ἐνὶ γαίῃ
<nonn. d. 39.144> Ζεὺς ἑὸν υἷα γέραιρε, καὶ ὲν πελάγεσσι γεραίρει.'
<nonn. d. 39.145> ἄλλος ἀνὴρ λέξειεν ̓Αχαιικός: 'εἰν ένὶ θεσμῷ
<nonn. d. 39.146> Αἰακὸς ̓Ινδοφόνος φυσίζοος: ἀμφότερον γάρ,
<nonn. d. 39.147> κείρων ἐχθρὰ κάρηνα καὶ αὔλακι καρπὸν ὀπάσσας
<nonn. d. 39.148> χάρμα πόρεν Δήμητρι καὶ εὐφροσύνην Διονύσῳ.'
<nonn. d. 39.149> ῥύεο δ' ἡμετέρης πλόον ὁλκάδος: αὐσταλέῳ δὲ
<nonn. d. 39.150> ὡς χθονίῳ κενεῶνι φερέσβιον ἤγαγον ὕδωρ,
<nonn. d. 39.151> καὶ βυθίων λαγόνων θανατηφόρον οἶδμα καρύσσω
<nonn. d. 39.152> μαρνάμενον στρατιῇσι καὶ ὁλκάσι Δηριαδῆος.
<nonn. d. 39.153> ἀλλά, πάτερ, σκηπτοῦχε βίου, σκηπτοῦχε κυδοιμοῦ,
<nonn. d. 39.154> πέμπέ μοι αἰετὸν ὄρνιν ἐμῆς κήρυκα γενέθλης
<nonn. d. 39.155> δεξιτερὸν προμάχοισι καὶ ὑμετέρῳ Διονύσῳ:
<nonn. d. 39.156> ἄλλος δ' ἀντιβίοισιν ἀριστερὸς ὄρνις ἱκέσθω:
<nonn. d. 39.157> σύμβολα δ' ἀμφοτέροις ἑτερότροπα ταῦτα γενέσθω:
<nonn. d. 39.158> τὸν μὲν ἐσαθρήσω πεφορημένον ἅρπαγι ταρσῷ
<nonn. d. 39.159> θηγαλέων ὀνύχων κεχαραγμένον ὀξέι κέντρῳ
<nonn. d. 39.160> νεκρὸν ὄφιν περίμετρον ἀερτάζοντα κεράστην,
<nonn. d. 39.161> δυσμενέος κερόεντος ἀπαγγέλλοντα τελευτήν:
<nonn. d. 39.162> λαῷ δ' ἀντιβίων ἕτερος μελανόχροος ἔλθῃ
<nonn. d. 39.163> κυανέαις πτερύγεσσι προθεσπίζων φόνον ̓Ινδῶν,
<nonn. d. 39.164> αὐτομάτου θανάτοιο μέλαν τύπον: ἢν δ' ἐθελήσῃς,
<nonn. d. 39.165> βρονταίοις πατάγοισιν ἐμὴν μαντεύεο νίκην,
<nonn. d. 39.166> καὶ στεροπὴν Βρομίοιο λεχώια φέγγεα πέμπων
<nonn. d. 39.167> υἱέα σεῖο γέραιρε πάλιν πυρί, δυσμενέων δὲ
<nonn. d. 39.168> ὁλκάδας εὐπήληκας ὀιστεύσωσι κεραυνοί.
<nonn. d. 39.169> ναί, πάτερ, Αἰγίνης μιμνήσκεο, μὴ σέο νύμφης
<nonn. d. 39.170> νυμφίον αἰσχύνειας ὁμόπτερον ὄρνιν ̓Ερώτων.”
<nonn. d. 39.171> ὣς εἰπὼν πολέμιζεν, ἐς ἠερίας δὲ κελεύθους
<nonn. d. 39.172> ὄμμα παλιννόστοιο βαλὼν ἀντώπιον ̓́Αρκτου
<nonn. d. 39.173> γαμβρὸν ἑὸν λιτάνενε καὶ ἴαχε μῦθον ̓Ερεχθεύς:
<nonn. d. 39.174> “Γαμβρὸς ἐμὸς Βορέης, θωρήσσεο, καὶ σέο νύμφης
<nonn. d. 39.175> μαρναμένῳ γενετῆρι βοηθόον ἄσθμα τιταίνων
<nonn. d. 39.176> ἕδνα τεοῦ θαλάμοιο θαλασσαίην πόρε νίκην:
<nonn. d. 39.177> ὁλκάσι μὲν Βρομίοιο φέρων νηοσσόον αὔρην
<nonn. d. 39.178> δὸς χάριν ἀμφοτέροισιν, ̓Ερεχθέι καὶ Διονύσῳ:
<nonn. d. 39.179> νηυσὶ δὲ Δηριάδαο μεμηνότα πόντον ἱμάσσων
<nonn. d. 39.180> ἄσθματι κυματόεντι τεὰς θώρηξον ἀέλλας—
<nonn. d. 39.181> ἐσσὶ γὰρ ὑσμίνης ἐμπείραμος, ὅττι καὶ αὐτὸς
<nonn. d. 39.182> Θρῄκην ναιετάεις, ἐμπείραμος, οἷά περ ̓́Αρης—
<nonn. d. 39.183> ἀντιβίων δὲ φάλαγγι δυσήνεμον ἄσθμα κομίζων
<nonn. d. 39.184> ἔγχεϊ παχυήεντι κορύσσεο Δηριαδῆι:
<nonn. d. 39.185> στήσας δ' ἀωτιβίοισι θυελλήεσσαν ̓Ενυὼ
<nonn. d. 39.186> δυσμενέας τόξευε χαλαζήεντι βελέμνῳ,
<nonn. d. 39.187> καὶ Διὶ πρστὰ φέρων καὶ Παλλάδι καἰ Διονύσῳ.
<nonn. d. 39.188> μνώεο Κεκροπίης εὐπαρθένου, ἧχι γυναῖκες
<nonn. d. 39.189> κερκίδι ποικίλλουσι τεῶν ὑμέναιον ̓Ερώτων:
<nonn. d. 39.190> ̓Ιλισσὸν δὲ γέραιρε γαμοστόλον, ὁππόθι κούρην
<nonn. d. 39.191> ̓Ατθίδα δὴν παράκοιτιν ἀνήρπασαν ἅρπαγες αὖραι
<nonn. d. 39.192> ἑζομένην ἀτίνακτον ἀκινήτῳ σέθεν ὤμῳ.
<nonn. d. 39.193> οἶδα μέν, ὡς συνάεθλος ἐλεύσεται ἄλλος ἀήτης
<nonn. d. 39.194> γείτων ἀντιβίοισιν ̔Εώιος: ἀλλ' ἐνὶ χάρμῃ
<nonn. d. 39.195> οὐ τρομέω θρασὺν Εὖρον, ὅτι πτερόεντες ἀῆται
<nonn. d. 39.196> πάντες, ὅσοι πνείουσιν, ὀπάονές εἰσι Βορῆος:
<nonn. d. 39.197> καὶ πρόμος Αἰθιόπων Νοτίην ἐπὶ πέζαν ἀρούρης
<nonn. d. 39.198> μηκέτι νοστήσειε Κορύμβασος, ἀλλὰ δαμείη
<nonn. d. 39.199> θερμὸν ἔχων συνάεθλον ἑὸν Νότον Αἰθσπῆα,
<nonn. d. 39.200> ψυχρὸν ὑπὲρ πόντοιο πιὼν θανατηφόρον ὕδωρ:
<nonn. d. 39.201> οὐκ ἀλέγω Ζεφύροιο, κορυσσομένιο Βορῆος.
<nonn. d. 39.202> δεῖξον ὁμοφροσύνην ἑκυρῷ σέθεν: οὐρανόθεν δὲ
<nonn. d. 39.203> σὺν σοὶ Βακχιάδεσσιν ἐμαῖς στρατιῇσιν ἀρήξει
<nonn. d. 39.204> μαρνάμενος τριόδοντι Ποσειδάων καὶ ̓Αθήνη,
<nonn. d. 39.205> ἡ μὲν ἑοῖς ναέτῃσιν, ὁ δὲ γνωτοῖο γενέθλῃ:
<nonn. d. 39.206> καὶ πυρόεις ̔́Ηφαιστος ̓Ερεχθέος αἷμα γεραίρων
<nonn. d. 39.207> ἵξεται εὐάντητος ἐς ὑδατόεσσαν ̓Ενυώ,
<nonn. d. 39.208> ὁλκάσι Δηριάδαο μαχήμονα πυρσὸν ἑλίσσων.
<nonn. d. 39.209> δὸς δέ με νικῆσαι καὶ ἐν ὕδασι, καὶ μετὰ νίκην
<nonn. d. 39.210> Κεκροπίῃ κομίσειεν ἀπήμονα λαὸν ̓Ερεχθεύς,
<nonn. d. 39.211> καὶ Βορέην μέλψωσι καὶ ̓Ωρείθυιαν ̓Αθῆναι.”
<nonn. d. 39.212> τοῖον ἔπος βοόων ἁλιδίνεος ἥψατο χάρμης
<nonn. d. 39.213> ἔγχεϊ τεχνήεντι, καὶ ὡς ναέτης Μαραθῶνος
<nonn. d. 39.214> ναύμαχου εἶχεν ἔρωτα: φιληρέτμῳ δὲ κυδοιμῷ
<nonn. d. 39.215> εὔστολος ἦεν ̓́Αρης τότε ναυτίλος, ἐν παλάμῃ δὲ
<nonn. d. 39.216> πηδάλιον Φόβος εἶχε, κυβερνήτης δὲ κυδοιμοῦ
<nonn. d. 39.217> Δεῖμος ἀκοντοφόρων ἀνελύσατο πείσματα νηῶν.
<nonn. d. 39.218> Κυκλώπων δὲ φάλαγγες ἐωαυτίλλοντο θαλάσσῃ
<nonn. d. 39.219> ὁλκάδας ἀγχιάλοισιν ὀιστεύοντες ἐρίπναις:
<nonn. d. 39.220> Εὐρύαλος δ' ἀλάλαζεν, ἁλιρροίζῳ δὲ κυδοιμῷ
<nonn. d. 39.221> ἀγχινεφὴς οἴστρησεν ἐς ὑσμίνην ̔Αλιμήδης.
<nonn. d. 39.222> καὶ διδύμαις στρατιῇσιν ἐπέκτυπε πόντιος ̓́Αρης
<nonn. d. 39.223> χερσαίην μετὰ δῆριν, ἁλιρροίζῳ δ' ἀλαλητῷ
<nonn. d. 39.224> ὁλκάσι Βακχείῃσιν ἐπέρρεον ὁλκάδες ̓Ινδῶν:
<nonn. d. 39.225> καὶ φόνος ἦν ἑκάτερθε, καὶ ἔζεε κύματα λύθρῳ,
<nonn. d. 39.226> καὶ πολὺς ἀμφοτέρων στρατὸς ἤριπεν: ἀρτιχύτῳ δὲ
<nonn. d. 39.227> αἵματι κυανέης ἐρυθαίνετο νῶτα θαλάσσης.
<nonn. d. 39.228> πολλοὶ δ' ἔνθα καὶ ἔνθα χυτῷ πίπτοντες ὀλέθρῳ
<nonn. d. 39.229> οἰδαλέοι πλωτῆρες ἐναυτίλλοντο θαλάσσῃ:
<nonn. d. 39.230> καὶ ῥοθίοις ἑλικηδὸν ἔχων πορθμῆας ἀήτας
<nonn. d. 39.231> σύρετο νεκρὸς ὅμιλος ἀφειδέι σύνδρομος αὔρῃ:
<nonn. d. 39.232> πολλοὶ δ' αὐτοκύλιστον ὑπὸ στροδάλιγγα κυδοιμοῦ
<nonn. d. 39.233> εἰς ῥόον ὠλίσθησαν, ἀναγκαίῃ δὲ πιόντες
<nonn. d. 39.234> πικρὸν ὕδωρ ἐνόησαν ὑποβρυχίης λίνα Μοίρης,
<nonn. d. 39.235> βριθόμενοι θώρηκι: καὶ οἰδαλέων μέλαν ὕδωρ
<nonn. d. 39.236> κυανέων ἐκάλυπτεν ὁμόχροα σώματα νεκρῶν
<nonn. d. 39.237> βένθεϊ φυκιόεντι, σὺν ὑγροπόρῳ δὲ φορῆι
<nonn. d. 39.238> χάλκεος ἰλυόεντι χιτὼν ἐκαλύπτετο πηλῷ:
<nonn. d. 39.239> καὶ τάφος ἔπλετο πόντος. ἐτυμβεύοντο δὲ πολλοὶ
<nonn. d. 39.240> κητείοις γενύεσσιν, ἐν ὶχθυόεντι δὲ λαιμῷ
<nonn. d. 39.241> ἄπνοον αἰθύσσουσα νέκυν τυμβεύσατο φώκη,
<nonn. d. 39.242> ξανθὸν ἐρευγομένη ῥόον αἵματος. ὀλλυμένων δὲ
<nonn. d. 39.243> τεύχεα πόντος ἔσεκτο, νεοσφαγέος δὲ φορῆος
<nonn. d. 39.244> αὐτομάτη λοφόεσσα δι' ὕδατος ἔπλεε πήληξ
<nonn. d. 39.245> δεσμοῦ λυομένοιο, θυελλήεντι δὲ πολλῆς
<nonn. d. 39.246> χεύματι φοιταλέης ἐπενήχετο κύκλα βοείης
<nonn. d. 39.247> σὺν διερῷ τελαμῶνι. πολὺς δ' ὑπὸ κύμασιν ἄκροις
<nonn. d. 39.248> ἀφρὸς ἐρευθιόων πολιῆς ἀνεκήκιεν ἅλμης
<nonn. d. 39.249> αἱμαλέῳ πάνλευκον ὑποστίξας χύσιν ὁλκῷ.
<nonn. d. 39.250> καὶ φονίαις λιβάδεσσιν ἐφοινίχθη Μελικέρτης:
<nonn. d. 39.251> Λευκοθέη δ' ὀλόλυζε, τιθηνήτειρα Λυαίον,
<nonn. d. 39.252> αὐχένα γαῦρον ἔχουσα, καὶ ̓Ινδοφόνου περὶ νίκης
<nonn. d. 39.253> ἄνθεϊ φυκιόεντι κόμην ἐστέψατο Νύμφη:
<nonn. d. 39.254> καὶ Θέτις ἀκρήδεμνος ὑπερκύψασα θαλάσσης
<nonn. d. 39.255> χεῖρας ἐρεισαμένη καὶ Δωρίδι καὶ Πανοπείῃ
<nonn. d. 39.256> ἄσμενον ὄμμα τίταινεν ἐπ' εὐθύρσῳ Διονύσῳ.
<nonn. d. 39.257> καὶ βυθίη Γαλάτεια θαλασσαίου διὰ κόλπου
<nonn. d. 39.258> ἡμιφανὴς πεφόρητο διαξύουσα γαλήνην,
<nonn. d. 39.259> καὶ φονίου Κύκλωπος ἁλιπτοίητον ̓Ενυὼ
<nonn. d. 39.260> δερκομένη δεδόνητο, φόβῳ δ' ἤμειψε παρειάς:
<nonn. d. 39.261> ἔλπετο γὰρ Πολύφημον ἰδεῖν κατὰ φύλοπιν ̓Ινδῶν
<nonn. d. 39.262> ἀντία Δηριάδαο συναιχμάζοντα Λυαίῳ:
<nonn. d. 39.263> ταρβαλέη δ' ἱκέτευε θαλασσαίην ̓Αφροδίτην
<nonn. d. 39.264> υἷα Ποσειδάωνος ἀριστεύοντα σαῶσαι,
<nonn. d. 39.265> καὶ γενέτην φιλότεκνον ἐφ' υἱέι κυανοχαίτην
<nonn. d. 39.266> μαρναμένου λιτάνευε προασπίζειν Πολυφήμου.
<nonn. d. 39.267> καὶ βυθίου τριόδοντος ἐκυκλώσαντο φορῆα
<nonn. d. 39.268> θυγατέρες Νηρῆος: ἐρειδόμενος δὲ τριαίνῃ
<nonn. d. 39.269> πόντιος ἐννοσίγαιος ἐδέρκετο γείτονα χάρμην,
<nonn. d. 39.270> καὶ στρατὸν εὐθώρηκος ὀπιπεύων Διονύσου,
<nonn. d. 39.271> ζηλήμων ὁρόων ἑτέρου Κύκλωπος ̓Ενυώ,
<nonn. d. 39.272> ὑγρομόθῳ Βρομίῳ πολυμεμφέα ῥήξατο φωνήν:
<nonn. d. 39.273> “Εἰς ἐνοπήν, φίλε Βάκχε, τόσους Κύκλωπας ἀγείρων,
<nonn. d. 39.274> καλλείψας δ' ἕνα μοῦνον ἀπόπροθι δηιοτῆτος,
<nonn. d. 39.275> εἰς χρόνον ἑπταέτηρον ἔχεις πολύκυκλον ἀγῶνα,
<nonn. d. 39.276> βόσκων ἀλλοπρόσαλλον ἀτέρμονος ἐλπίδα χάρμης,
<nonn. d. 39.277> ὅττι τεοῦ μεγάλοιο προασπιστῆρες ἀγῶνος
<nonn. d. 39.278> πάντες ἑνὸς χατέουσιν ἀνικήτου Πολυφήμου:
<nonn. d. 39.279> εἰ δὲ τεὴν ἐπὶ δῆριν ἐμὸς πάις ἵκετο Κύκλωψ,
<nonn. d. 39.281> πατρῴην δ' ἐλέλιζεν ἐμῆς γλωχῖνα τριαίνης,
<nonn. d. 39.280> καί κεν ὑπὲρ πεδίοιο συναιχμάζων Διονύσῳ
<nonn. d. 39.284> στήθεα βουκεράοιο διέθλασε Δηριαδῆος,
<nonn. d. 39.282> καὶ πολὺν αἰνὸν ὅμιλον ἐμῷ τριόδοντι δαΐζων
<nonn. d. 39.283> εἰς μίαν ἠριγένειαν ὅλον γένος ἔκτανεν ̓Ινδῶν.
<nonn. d. 39.285> υἱὸς ἐμὸς πάλαι ἄλλος ἔχων ἑκατοντάδα χειρῶν
<nonn. d. 39.286> Τιτήνων ὀλετῆρι τεῷ χραίσμησε τοκῆι,
<nonn. d. 39.287> Αἰγαίων πολύπηχυς, ὅτε Κρόνον εἰς φόβον ἕλκων
<nonn. d. 39.288> ἠλιβάτων ἐτίταινε πολυσπερὲς ἔθνος ἀγοστῶν,
<nonn. d. 39.289> ἠέλιον σκιόωσαν ἔχων ὑψαύχενα χαίτην,
<nonn. d. 39.290> καὶ βλοσυροὶ Τιτῆνες ἐνοσφίσθησαν ̓Ολύμπου
<nonn. d. 39.291> εὐπαλάμου Βριαρῆος ὑποπτήσσοντες ̓Ενυώ.”
<nonn. d. 39.292> τοῖον ἔπος φθονέων νεμεσήμονι πέφραδε φωνῇ.
<nonn. d. 39.293> αἰδομένη δὲ Θόωσα κατηφέας εἶχε παρειάς,
<nonn. d. 39.294> ̓́Αρεϊ μὴ παρεόντος ἐρωμανέος Πολυφήμου.
<nonn. d. 39.295> ὡς δὲ πόνου τέλος ἦεν ἐριφλοίσβοιο κυδοιμοῦ,
<nonn. d. 39.296> ἠθάδα πόντον ὄπωπε κατάρρυτον αἵματι Νηρεύς:
<nonn. d. 39.297> ξανθῆς δ' ἐννοσίγαιος ἐθάμβεε νῶτα θαλάσσης,
<nonn. d. 39.298> ἰχθύας ἀνδροφάγους ὁρόων καὶ πληθύι νεκρῶν
<nonn. d. 39.299> γείτονος ἄβροχα νῶτα γεφυρωθέντα θαλάσσης...
<nonn. d. 39.300> Βακχιάδες τε φάλαγγες ἐπέρρεον αἴθοπι λαῷ.
<nonn. d. 39.301> κεῖτο δὲ δυσμενέων στρατὸς ἄσπετος, ὧν ἐνὶ χάρμῃ
<nonn. d. 39.302> βαλλομένων ξιφέεσσι καὶ ὀξυτόροισιν ὀιστοῖς.
<nonn. d. 39.303> τοῦ μὲν ὑπὲρ λαπάρην βέλος ἔμπεσε, τοῦ δὲ τυπέντος
<nonn. d. 39.304> ἔγχεϊ χαλκείῳ μεσάτης ὑπὲρ ἄντυγα κόρσης
<nonn. d. 39.305> ὠτειλὴ βεβάθυστο χαρασσομένοιο καρήνου.
<nonn. d. 39.306> πολλοὶ δ' ἔνθα καὶ ἔνθα πολυσπερέων ἐλατήρων
<nonn. d. 39.307> πόντον ἀμοιβαίοισιν ἀνασχίζοντες ἐρετμοῖς
<nonn. d. 39.308> κυανέην λεύκαινον ἐπασσυτέρην χύσιν ἀφρῷ,
<nonn. d. 39.309> καὶ πόνος ἦν ἀνόνητος ἐπειγομένων ἐλατήρων,
<nonn. d. 39.310> συμφερτοὺς δὲ κάλωας ἀοσσητῆρι σιδήρῳ
<nonn. d. 39.311> ἰθυντὴρ ἀπέκοψε καὶ ἔσχισεν ἄορι σειρήν.
<nonn. d. 39.312> ̓Αμφοτέρης δὲ φάλαγγος ἐν ἠέρι ῥοῖζον ἰάλλων
<nonn. d. 39.313> ἔρρεεν ἀπλανέων δολιχόσκιος ὄμβρος ὀιστῶν:
<nonn. d. 39.314> ὧν ὁ μὲν ἱστὸν ἔβαλλε μεσαίτατον, ὃς δὲ περήσας
<nonn. d. 39.315> ἱστίον εὐδίνητον ἐβόμβεε σύνδρομος αὔραις,
<nonn. d. 39.316> ἄλλος ἔην προτόνοισι πεπαρμένος, ὃς δὲ μεσόδμῃ
<nonn. d. 39.317> κεῖτο πεσών, ἕτερος δὲ δι' ἠέρος ἰὸς ἀλήτης
<nonn. d. 39.318> ἀκροτάτης ἐτύχησεν ἀερσιλόφοιο κεραίης,
<nonn. d. 39.319> σέλμασι δ' ἄλλος ἔην τετανυσμένος: ἀγχιφανῆ δὲ
<nonn. d. 39.320> ἄλλα κυβερνητῆρος ἀποπλαγχθέντα κελεύθου
<nonn. d. 39.321> ἄστατα πηδαλίοιο διέξεσεν ἄκρα κορύμβου:
<nonn. d. 39.322> καὶ Φλόγιος κλυτότοξος ὑπηνέμιον βέλος ἕλκων
<nonn. d. 39.323> ἴκρια νηὸς ἔβαλλε καὶ οὐκ ἐτύχησε Λυαίου.
<nonn. d. 39.324> ἦν δ' ἐσιδεῖν κατὰ πόντον ἐύπτερον ἰὸν ἀλήτηι
<nonn. d. 39.325> πουλύποδος σκολιοῖο περιπλεχθέντα κορύμβοις:
<nonn. d. 39.326> ἄλλου δ' ἤμβροτεν ἄλλος: ̓Ερυθραίῳ δὲ σιδήρῳ
<nonn. d. 39.327> πομπίλον ἄλλος ἔτυψε καταιχμάζων Διονύσου:
<nonn. d. 39.328> ἔγχεϊ δ' ἠκόντιζε Κορύμβασος, ὄφρα τυχήσῃ
<nonn. d. 39.329> ὁλκαίης Σατύροιο, παραΐξασα δὲ λόγχη
<nonn. d. 39.330> ἰχθύος ὑγροπόροιο κατέγραφε δίζυγον οὐρὴν
<nonn. d. 39.331> θηγαλέῃ γλωχῖνι: τιτυσκόμενος δὲ σιδήρῳ
<nonn. d. 39.332> εἰς σκοπὸν ἀχρήιστον ἀνουτήτου Διονύσου
<nonn. d. 39.333> Δηριάδης δόρυ πέμπεν, ἀποπλαγχθεῖσα δὲ Βάκχου
<nonn. d. 39.334> εἰς ῥαχίην δελφῖνος ἐποίπνυε λοίγιος αἰχμή,
<nonn. d. 39.335> κυρτὸς ὅπῃ λοφιῇσι συνάπτεται ἰχθύος αὐχήν,
<nonn. d. 39.336> δελφὶς δ' αὐτοέλικτος ἐθήμονι κυκλάδι νύσσῃ
<nonn. d. 39.337> ἡμιθανὴς σκίρτησε χορίτιδος ἅλματι Μοίρης:
<nonn. d. 39.338> πολλοὶ δ' ἔνθα καὶ ἔνθα κυβιστητῆρες ὀλέθρου
<nonn. d. 39.339> ἰχθύες ὠρχήσαντο χαρασσομένων ἀπὸ νώτων.
<nonn. d. 39.340> καὶ Στερόπης προμάχιζεν: ἀερσιπόδης δ' ̔Αλιμήδης
<nonn. d. 39.341> χειρὶ λαβὼν πρηῶνα θαλασσοτόκοιο κολώνης
<nonn. d. 39.342> ῥῖψεν ἐπ' ἀντιβίοισιν: ἔδυνε δὲ φοιταλέη νηῦς
<nonn. d. 39.343> τρηχαλέου βληθεῖσα λίθου τροχοειδέι κύκλῳ.
<nonn. d. 39.344> καί τις ἀκοντισθεῖσα δι' ὁλκάδος ὁλκάδι γείτων
<nonn. d. 39.345> ἀμφοτέρας ἔζευξεν ἁλίδρομος ἔγχεος αἰχμή,
<nonn. d. 39.346> νῆας ἐπισφίγξασα δύω ξυνήονι δεσμῷ
<nonn. d. 39.347> στεινομένων νεφεληδόν: ἔην δ' ἑτερόκτυπος ἠχώ.
<nonn. d. 39.348> καὶ στόλος ἀμφοτέρων τετράζυγον εἶχεν ̓Ενυώ,
<nonn. d. 39.349> ὧν ὁ μὲν ἀντιπόροιο περὶ ῥάχιν αἴθοπος Εὔρου,
<nonn. d. 39.350> ὃς δὲ Λιβὸς δροσεροῖο παρὰ πτερόν, ὃς δὲ Βορῆος,
<nonn. d. 39.351> καὶ Νοτίην παρὰ πέζαν. ἀμοιβαίῃσι δὲ ῥιπαῖς
<nonn. d. 39.352> Μορρεὺς μὲν ταχύγουνος ἀφ' ὁλκάδος ὁλκάδα βαίνων
<nonn. d. 39.353> Βασσαρίδων ἐφόβησεν ἁλιπτοίητον ̓Ενυώ,
<nonn. d. 39.354> ἶσος ἀριστεύων καὶ ἐν ὕδασιν: ἀλλὰ ἑ θύρσῳ
<nonn. d. 39.355> Εὔιος οὐτήσας διερῆς ἀνεσείρασε χάρμης,
<nonn. d. 39.356> καὶ μογέων ὀδύνῃσιν ἐπὶ πτόλιν ᾤχετο Μορρεύς.
<nonn. d. 39.357> ὄφρα μὲν ἔνθεον ἕλκος, ὅ μιν λάχε, δαιμονίη χεὶρ
<nonn. d. 39.358> λυσιπόνου Βραχμῆνος ἀκέσσατο Φοιβάδι τέχνῃ,
<nonn. d. 39.359> θεσπεσίῃ λάλον ὕμνον ὑποτρύζοντος ἀοιδῇ,
<nonn. d. 39.360> τόφρα δὲ δυσμενέεσσιν ἐπέχραε Λύδιος ̓́Αρης.
<nonn. d. 39.361> τοῖσι μὲν ἐγρεκύδοιμος ἕην πλόος, εἶχε δ' ̓Ενυὼ
<nonn. d. 39.362> ναυτιλίης προκέλευθον, ἁλισμαράγου δὲ κυδοιμοῦ
<nonn. d. 39.363> ἦν κλόνος ἀμφοτέρων ἑτερότροπος: ἀντιβίων γὰρ
<nonn. d. 39.364> ὅσσοι μὲν κραναοῖσιν ὀιστεύοντο βελέμνοις
<nonn. d. 39.365> ἢ φονίοις πετάλοισιν ἢ ἔγχεσιν ἠὲ μαχαίραις,
<nonn. d. 39.366> χεῖρας ἐρετμώσαντες ἀήθεας εἰς μέλαν ὕδωρ
<nonn. d. 39.367> ἴθμασιν ἀσταθέεσσιν ἐτυμβεύοντο θαλάσσης:
<nonn. d. 39.368> εἰ δέ τις εἰς ἅλα πῖπτε τυπεὶς Βρομίοιο μαχητής,
<nonn. d. 39.369> αἰθύσσων παλάμας ἐπενήχετο κύματα τέμνων
<nonn. d. 39.370> χερσὶ θαλασσομόθοισιν, ἁλιρροίζῳ δὲ κυδοιμῷ
<nonn. d. 39.371> μαρνάμενος ῥοθίοισι μετ' ἀνέρας ἔσχισεν ὕδωρ.
<nonn. d. 39.372> εἰναλίης δὲ τάλαντα μάχης ἔκλινε Κρονίων,
<nonn. d. 39.373> νίκην ὑδατόεσσαν ἐπεντύνων Διονύσῳ:
<nonn. d. 39.374> καὶ βυθίῳ τριόδοντι κορύσσετο κυανοχαίτης
<nonn. d. 39.375> μαρνάμενος δηίοισι, καὶ ἄβροχον ἡνιοχεύων
<nonn. d. 39.376> ἅρμα Ποσειδάωνος ἐβακχεύθη Μελικέρτης.
<nonn. d. 39.377> καὶ πισύραις κατὰ πόντον ἐφιππεύοντες ἀέλλαις
<nonn. d. 39.378> κύματα πυργώσαντες ἐθωρήχθησαν ἀῆται,
<nonn. d. 39.379> δυσμενέων ἐθέλοντες ἀιστῶσαι στίχα νηῶν,
<nonn. d. 39.381> οἱ μὲν Δηριαδῆος ἀρηγόνες, οἱ δὲ Λυαίου:
<nonn. d. 39.380> καὶ Ζέφυρος κεκόρυστο,
<nonn. d. 39.382> νότος δ' ἐπεσύρισεν Εὔρῳ,
<nonn. d. 39.383> καὶ Βορέης Θρήισσαν ἄγων ἀντίπνοον αὔρην
<nonn. d. 39.384> ἄγρια μαινομένης ἐπεμάστιε νῶτα θαλάσσης.
<nonn. d. 39.385> καὶ στόλον ἰθύνουσα μαχήμονα Δηριαδῆος
<nonn. d. 39.385> ὑσμίνης ̓́Ερις ἦρχε: Διωνύσοιο δὲ νηῶν
<nonn. d. 39.386> ̓Ινδοφόνῳ παλάμῃ κολπώσατο λαίφεα Νίκη.
<nonn. d. 39.387> χείλεσι δ' ἰκμαλέοισι μαχήμονα κόχλον ἐρείσας
<nonn. d. 39.388> εἰναλίῃ σάλπιγγι μέλος μυκήσατο Νηρεύς:
<nonn. d. 39.389> καὶ Θέτις ἐσμαράγησεν ἐνυαλίης μέλος ̓Ηχοῦς
<nonn. d. 39.390> κύμασι πατρῴοισι προασπίζουσα Λυαίου.
<nonn. d. 39.391> Εὐρυμέδων δὲ Κάβειρος ἐθήμονα δαλὸν ἀείρων
<nonn. d. 39.392> ὑσμίνης δόλον εὗρεν ἀρηγόνα: μηκεδανὴν γὰρ
<nonn. d. 39.393> νηῦν ἰδίην ἔφλεξεν ἐκούσιον ἁψάμενος πῦρ:
<nonn. d. 39.395> νεύμασι Βακχείοισι περισκαίρουσα θαλάσσῃ,
<nonn. d. 39.396> καὶ λοξαῖς ἑλίκεσσιν ἀφ' ὁλκάδος ὁλκάδα βαίνων
<nonn. d. 39.397> κύκλον ἐς αὐτοέλικτον ἐνήχετο πυρσὸς ἀλήτης,
<nonn. d. 39.398> καίων ἔνθα καὶ ἔνθα πολυσπερέων στίχα νηῶν.
<nonn. d. 39.399> καὶ σέλας ἀθρήσασα πυριβλήτοιο θαλάσσης
<nonn. d. 39.400> Νηρεῒς ἀκρήδεμνος ἐδύσατο βένθεα πόντου,
<nonn. d. 39.401> αἰθομένου φεύγουσα δι' ὕδατος ἰκμαλέον πῦρ.
<nonn. d. 39.402> χάζετο δ' ̓Ινδὸς ὅμιλος ἐπὶ χθόνα, πόντον ἐάσας:
<nonn. d. 39.403> καὶ Φαέθων ἐγέλασσεν, ὅτι προτέρους μετὰ δεσμοὺς
<nonn. d. 39.404> ἐκ πυρὸς ̔Ηφαίστοιο πάλιν φύγε ναύμαχος ̓́Αρης.
<nonn. d. 39.405> Δηριάδης δ' ἀκίχητος ἰδὼν φλόγα σύνδρομον αὔραις
<nonn. d. 39.406> εἰς πεδίον πεπότητο θοώτερα γούνατα πάλλων,
<nonn. d. 39.407> φεύγων ὑγρὸν ̓́Αρηα θαλασσομόθου Διονύσου.
<nonn. d. 40.1> οὐ δὲ Δίκην ἀλέεινε πανόψιον, οὐδὲ καὶ αὐτῆς
<nonn. d. 40.2> ἀρραγέος κλωστῆρος ἀκαμπέα νήματα Μοίρης:
<nonn. d. 40.3> ἀλλά μιν ἀθρήσασα πεφυζότα Παλλὰς ̓Αθήνη—
<nonn. d. 40.4> ἕζετο γὰρ κατὰ πόντον ἐπὶ προβλῆτος ἐρίπνης,
<nonn. d. 40.5> ναύμαχον εἰσορόωσα κορυσσομένων μόθον ̓Ινδων—
<nonn. d. 40.6> ἐκ σκοπιῆς ἀνέπαλτο, καὶ ἄρσενα δύσατο μορφήν:
<nonn. d. 40.7> κλεψινόοις δ' ὀάροισι παρήπαφεν ὄρχαμον ̓Ινδῶν,
<nonn. d. 40.8> Μορρέος εἶδος ἔχουσα, χαριζομένη δὲ Λυαίῳ
<nonn. d. 40.9> Δηριάδην ἀνέκοψε, καὶ ὡς ἀλέγουσα κυδοιμοῦ
<nonn. d. 40.10> φρικτὸν ἀπερροίβδησεν ἔπος πολυμεμφέι φωνῇ:
<nonn. d. 40.11> “Φεύγεις, Δηριάδη; τίνι κάλλιπες ̓́Αρεα νηῶν;
<nonn. d. 40.12> πῶς δύνασαι ναέτῃσι φανήμεναι; ἢ πόθεν ἄντην
<nonn. d. 40.13> ὄψεαι ̓Ορσιβόην μενεδήιον, αἴ κεν ἀκούσῃ
<nonn. d. 40.14> Δηριάδην φεύγοντα καὶ οὐ μίμνοντα γυναῖκας;
<nonn. d. 40.15> αἴδεο Χειροβίην ῥηξήνορα, μή σε νοήσῃ
<nonn. d. 40.16> ὑσμίνην ἀσίδηρον ὑποπτήσσοντα Λυαίου,
<nonn. d. 40.17> ἣ δόρυ θοῦρον ἔχουσα καὶ ὀχλίζουσα βοείην
<nonn. d. 40.18> μάρνατο Βασσαρίδεσσι, συνεσπομένη παρακοίτῃ.
<nonn. d. 40.19> χάζεό μοι Μορρῆι λιπὼν μόθον: ἢν δ' ἐθελήσῃς,
<nonn. d. 40.20> αὐτὸς ἀριστεύσω καὶ ἀνάλκιδα Βάκχον ὀλέσσω.
<nonn. d. 40.21> πενθερὸν οὐ καλέσω σε πεφυζότα, σεῖο δὲ κούρης
<nonn. d. 40.22> ἔστω Χειροβίης ἕτερος πόσις: αἰδόμενος γὰρ
<nonn. d. 40.23> καλλείψω τεὸν ἄστυ, καὶ ἵξομαι εἰς χθόνα Μήδων,
<nonn. d. 40.24> ἵξομαι εἰς Σκυθίην, ἵνα μὴ σέο γαμβρὸς ἀκούσω.
<nonn. d. 40.25> ἀλλ' ἐρέεις: 'εὔοπλος ἐμὴ δάμαρ οἶδεν ̓Ενυώ.'
<nonn. d. 40.26> εἰσὶν ̓Αμαζονίδες περὶ Καύκασον, ὁππόθι πολλαὶ
<nonn. d. 40.27> Χειροβίης πολὺ μᾶλλον ἀριστεύουσι γυναῖκες:
<nonn. d. 40.28> κεῖθι δορικτήτην βριαρὴν ἀνάεδνον ἀκοίτης
<nonn. d. 40.29> εἰς γάμον, ἢν ἐθέλω, μίαν ἄξομαι: ἐν θαλάμοις γὰρ
<nonn. d. 40.30> οὐ δέχομαι σέο παῖδα φυγοπτολέμοιο τοκῆος.”
<nonn. d. 40.31> ὣς φαμένη παρέπεισεν ἀγήνορα Δηριαδῆα,
<nonn. d. 40.32> καί οἱ θάρσος ἔδωκε τὸ δεύτερον, ὄφρα δαμείη
<nonn. d. 40.33> μαρναμένου Βρομίοιο τυπεὶς φθισήνορι θύρσῳ.
<nonn. d. 40.34> καὶ θρασὺς ἀγνώσσων δολίην παρεοῦσαν ̓Αθήνην
<nonn. d. 40.35> ψευδομένου Μορρῆος ἐλεγχέα μῦθον ἀκούων
<nonn. d. 40.36> χείλεσιν αἰδομένοισι παρήγορον ἴαχε φωνήν:
<nonn. d. 40.37> “Φείδεο σῶν ἐπέων: τί με μέμφεαι, ἄτρομε Μορρεῦ;
<nonn. d. 40.38> οὐ πρόμος, οὐ πρόμος οὗτος, ἑὸν δέμας αἰὲν ἀμείβων.
<nonn. d. 40.39> καὶ γὰρ ἀμηχανέω, τίνι μάρναμαι ἢ τίνα βάλλω:
<nonn. d. 40.40> σπεύδων μὲν πτερόεντι βαλεῖν Διόνυσον ὀιστῷ,
<nonn. d. 40.41> ἢ ξίφεϊ πλήξας μέσον αὐχένος, ἢ δόρυ πέμπων
<nonn. d. 40.42> οὐτῆσαι ποθέων διὰ γαστέρος, ἀντὶ Λυαίου
<nonn. d. 40.43> πόρδαλιν αἰολόνωτον ἐπαΐσσοντα κιχάνω...
<nonn. d. 40.44> μαρναμένου δὲ λέοντος ἐπείγομαι αὐχένα τέμνειν,
<nonn. d. 40.45> καὶ θρασὺν ἀντὶ λέοντος ὄφιν δασπλῆτα δοκεύω:
<nonn. d. 40.46> σπεύδων δ' ἀντὶ δράκοντος ὀπιπεύω ῥάχιν ἄρκτου:
<nonn. d. 40.47> εἰς λοφιὴν δ' ἐπίκυρτον ἐμὸν δόρυ θοῦρον ἰάλλω,
<nonn. d. 40.48> ἀλλὰ μάτην τανύω δολιχὸν βέλος: ἀντὶ γὰρ ἄρκτου
<nonn. d. 40.49> φαίνεται ἠερόφοιτος ἀνούτατος ἱπταμένη φλόξ.
<nonn. d. 40.50> κάπρον ἰδὼν ἐπιόντα βοὸς μυκηθμὸν ἀκούω,
<nonn. d. 40.51> ἀντὶ συός τινα ταῦρον ὑπὲρ λοξοῖο μετώπου
<nonn. d. 40.52> παπταίνω χαροπῇσιν ἀκοντίζοντα κεραίαις
<nonn. d. 40.53> ἡμετέρους ἐλέφαντας: ἐγὼ δ' ἐμὸν ἆορ ἑλίσσω
<nonn. d. 40.54> θηρσὶ πολυσπερέεσσι, καὶ οὐχ ἕνα θῆρα δαμάζω.
<nonn. d. 40.55> καὶ φυτὸν ἀθρήσας τανύω βέλος, ἀλλὰ φυγόντος
<nonn. d. 40.56> νύσσαν ἐς ἠερίην ὁρόω κυρτούμενον ὕδωρ.
<nonn. d. 40.57> ἔνθεν ἐγὼ τρομέων πολυφάρμακα θαύματα τέχνης
<nonn. d. 40.58> φύλοπιν ἀλλοπρόσαλλον ἀλυσκάζω Διονύσου:
<nonn. d. 40.59> ἀλλὰ πάλιν Βρομίῳ θωρήξομαι, ἄχρις ἐλέγξω
<nonn. d. 40.60> μάγγανα τεχνήεντα δολορραφέος Διονύσου.”
<nonn. d. 40.61> ὣς εἰπὼν κεκόρυστο τὸ δεύτερον ἠθάδι λύσσῃ,
<nonn. d. 40.62> καὶ πάλιν ἐν πεδίῳ μόθος ἔβρεμε, μαρναμένῳ δὲ
<nonn. d. 40.63> εἰναλίην μετὰ δῆριν ἐθωρήχθη Διονύσῳ:
<nonn. d. 40.64> καὶ προτέρης Βρομίοιο λελασμένος ἔπλετο νίκης,
<nonn. d. 40.65> ὁππότε δενδρήεντι περίπλοκος αὐχένα δεσμῷ
<nonn. d. 40.66> ἱκεσίην πολύευκτον ἀνέσχεθε μάρτυρι Βάκχῳ:
<nonn. d. 40.67> ἀλλὰ πάλιν πρόμος ἔσκε θεημάχος: εἶχε δὲ βουλὴν
<nonn. d. 40.68> διχθαδίην, ἢ Βάκχον ἑλεῖν ἢ δμῶα τελέσσαι.
<nonn. d. 40.69> τρὶς μὲν ἑὸν δόρυ πέμπε, καὶ ἤμβροτεν ἠέρα βάλλων:
<nonn. d. 40.70> ἀλλ' ὅτε δὴ τὸ τέταρτον ἐπέδραμεν οἴνοπι Βάκχῳ
<nonn. d. 40.71> εἰς σκοπὸν ἀχρήιστον ἐπήορον ἔγχος ἰάλλων
<nonn. d. 40.72> Δηριάδης ὑπέροπλος, ἑοῦ συνάεθλον ἀγῶνος
<nonn. d. 40.73> γαμβρὸν ἑὸν καλέεσκε, καὶ οὐκέτι φαίνετο Μορρεύς:
<nonn. d. 40.74> ἀλλὰ μεταστρέψασα δολοπλόκον εἶδος ̓Αθήνη
<nonn. d. 40.75> δαίμονι βοτρυόεντι παρίστατο: δερκομένου δὲ
<nonn. d. 40.76> δείματι θεσπεσίῳ λύτο γούνατα Δηριαδῆος:
<nonn. d. 40.77> ἔγνω δ' ἀνδρομέης ἀπατήλιον εἰκόνα μορφῆς
<nonn. d. 40.78> Μορρέος ἀντιτύποιο φέρειν μίμημα προσώπου:
<nonn. d. 40.79> καὶ δόλον ἠπεροπῆα σοφῆς ἐνόησεν ̓Αθήνης.
<nonn. d. 40.80> τὴν μὲν ἰδὼν Διόνυσος ἐγήθεεν, ἐν κραδίῃ δὲ
<nonn. d. 40.81> ψευδομένην γίνωσκε συναιχμάζουσαν ̓Αθήνην.
<nonn. d. 40.82> καὶ τότε βοτρυόεις κοτέων βακχεύετο δαίμων
<nonn. d. 40.83> ὑψιτενὴς περίμετρος, ἴσος Παρνησσίδι πέτρῃ:
<nonn. d. 40.84> Δηριάδην δ' ἐδίωκε ταχύδρομον: αὐτὰρ ὁ φεύγων
<nonn. d. 40.85> κοῦφος ἐπειγομέναις ἐτιταίνετο σύνδρομος αὔραις:
<nonn. d. 40.86> ἀλλ' ὅτε χῶρον ἵκανον, ὅπῃ πολεμητόκον ὕδωρ
<nonn. d. 40.87> κύματι λυσσώοντι γέρων κελάρυζεν ̔Υδάσπης,
<nonn. d. 40.88> ἤτοι ὁ μὲν ποταμοῖο παρ' ᾐόνας ἄπλετος ἔστη,
<nonn. d. 40.89> ὡς γενέτην συνάεθλον ἔχων κελάδοντα μαχητὴν
<nonn. d. 40.90> ὑγρὸν ἀκοντιστῆρα κορυσσομένου Διονύσου,
<nonn. d. 40.91> δαίμων δ' ἀμπελόεις ταμεσίχροα θύρσον ἰάλλων
<nonn. d. 40.92> ἀκρότατον χρόα μοῦνον ἐπέγραφε Δηριαδῆος.
<nonn. d. 40.93> αὐτὰρ ὁ κισσήεντι τυπεὶς φθισήνορι θαλλῷ
<nonn. d. 40.94> πατρῴῳ προκάρηνος ἐπωλίσθησε ῥεέθρῳ,
<nonn. d. 40.95> μηκεδανοῖς μελέεσσι γεφυρώσας ὅλον ὕδωρ
<nonn. d. 40.96> αὐτόματος. χρονίην δὲ θεοὶ μετὰ φύλοπιν ̓Ινδῶν
<nonn. d. 40.97> σὺν Διὶ παμμεδέοντι πάλιν νόστησαν ̓Ολύμπῳ.
<nonn. d. 40.98> βάκχοι δ' ἀμφαλάλαζον ἀδηρίτου Διονύσου
<nonn. d. 40.99> δῆριν ἀνευάζοντες, ἀολλίζοντο δὲ πολλοὶ
<nonn. d. 40.100> ἔγχεσιν οὐτάζοντες ὅλον χρόα Δηριαδῆος.
<nonn. d. 40.101> ̓Ορσιβόη δ' ᾤμωξε πολυθρήνων ἐπὶ πύργων,
<nonn. d. 40.102> κείμενον ἀρτιδάικτον ὀδυρομένη παρακοίτην:
<nonn. d. 40.103> πενθαλέοις δ' ὀνύχεσσι κατέγραφε κύκλα προσώπου,
<nonn. d. 40.104> καὶ σκολιῆς ὤλοψεν ἀκηδέα βότρυν ἐθείρης,
<nonn. d. 40.105> καὶ κόνιν αἰθαλόεσσαν ἑοῦ κατέχευε καρήνου:
<nonn. d. 40.108> Χειροβίη δ' ὀλόλυξε καταφθιμένοιο τοκῆος,
<nonn. d. 40.106> κυανέους δ' ἤρασσε βραχίονας, ἀργυδέου δὲ
<nonn. d. 40.107> στέρνον ὅλον γύμνωσε διχαζομένοιο χιτῶνος:
<nonn. d. 40.109> Πρωτονόη δ' ἀπέδιλος ἑὰς ξύουσα παρειάς,
<nonn. d. 40.110> κύκλα κονισαλέοιο καταισχύνουσα προσώπου,
<nonn. d. 40.111> κλαῖεν ἐπ' ἀμφοτέροισι καὶ ἀνέρι καὶ γενετῆρι,
<nonn. d. 40.112> διπλόον ἄλγος ἔχουσα, καὶ ἴαχε πενθάδι φωνῇ:
<nonn. d. 40.113> “̓͂Ανερ, ἀπ' αἰῶνος νέος ὤλεο: κὰδ δ' ἐμὲ χήρην
<nonn. d. 40.114> ἔλλιπες ἐν μεγάροισιν ἀπειρήτην τοκετοῖο:
<nonn. d. 40.115> νήπιον οὐ τέκον υἷα παραίφασιν: οὐ μετὰ νίκην
<nonn. d. 40.116> νόστιμον ἄνδρα νόησα τὸ δεύτερον, ἀλλὰ σιδήρῳ
<nonn. d. 40.117> αὐτὸς ἑῷ δέδμητο, καὶ οὔνομα δῶκε ῥεέθροις,
<nonn. d. 40.118> καὶ θάνεν ἐν ξείνοισιν, ὅπως ἐμὸν ἄνδρα καλέσσω
<nonn. d. 40.119> ἄσπορον αὐτοδάικτον ἀνόστιμον ὑγρὸν ̓Ορόντην.
<nonn. d. 40.120> μύρομαι ἀμφοτέρους καὶ Δηριάδην καὶ ̓Ορόντην,
<nonn. d. 40.121> ἶσον ἀποφθιμένους διερὸν μόρον: ἀνδροφόνον γὰρ
<nonn. d. 40.122> Δηριάδην κρύφε κῦμα, ῤόος δ' ἐκάλυψεν ̓Ορόντην.
<nonn. d. 40.123> μητέρι δ' οὐ γενόμην πανομοίιος: ̓Ορσιβόη γὰρ
<nonn. d. 40.124> θυγατέρων ἤεισε καταφθαμένους ὑμεναίους:
<nonn. d. 40.125> Πρωτονόης γάμον εἶδεν, ἐδέξατο γαμβρὸν ̓Ορόντην,
<nonn. d. 40.126> Χειροβίην δ' ἔζευξεν ἀνικήτῳ παρακοίτῃ,
<nonn. d. 40.127> ὃν τρομέει καὶ Βάκχος ὁ τηλίκος: ἀμφιέπει μὲν
<nonn. d. 40.128> Χειροβίη ζώοντα φίλον πόσιν, οὐ δέ ἑ θύρσος,
<nonn. d. 40.129> οὐ ῥόος ἐπρήνιξεν: ἐγὼ δ' ἄρα διπλόα πάσχω,
<nonn. d. 40.130> ἀνέρος οἰχομένοιο καὶ ὀλλυμένου γενετῆρος.
<nonn. d. 40.131> λῆγε, μάτην σέο παῖδα παρηγορέουσα, τιθήνη,
<nonn. d. 40.132> δός μοι ἔχειν ἐμὸν ἄνδρα, καὶ οὐ γενετῆρα γοήσω:
<nonn. d. 40.133> δεῖξον ἐμοί τινα παῖδα, παρήγορον ἀνδρὸς ἀνίης.
<nonn. d. 40.135> τίς με λαβὼν κομίσειεν ἐς εὐρυρέεθρον ̔Υδάσπην,
<nonn. d. 40.136> ὄφρα κύσω φίλον οἶδμα μελισταγέος ποταμοῖο;
<nonn. d. 40.134> τίς με λαβὼν κομίσειεν ἐς ἱερὰ τέμπεα Δάφνης,
<nonn. d. 40.137> ὄφρα περιπτύξαιμι καὶ ἐν προχοῇσιν ̓Ορόντην;
<nonn. d. 40.138> εἴην ἱμερόεις καὶ ἐγὼ ῥόος: αἴθε καὶ αὐτἠ
<nonn. d. 40.139> δάκρυσιν ὀμβρηθεῖσα φανήσομαι αὐτόθι πηγή,
<nonn. d. 40.140> ἧχι θανὼν εὔυδρος ἐμὸς πόσις οἶδμα κυλίνδει,
<nonn. d. 40.141> εὐνέτις ὑδατόεσσα: καὶ ἔσσομαι οἷα Κομαιθώ,
<nonn. d. 40.142> ἣ πάρος ἱμερόεντος ἐρασσαμένη ποταμοῖο
<nonn. d. 40.143> τέρπεται ἀγκὰς ἔχουσα καὶ εἰσέτι Κύδνον ἀκοίτην,
<nonn. d. 40.145> ἀνδράσι πὰρ Κιλίκεσσι μεμηλότα μῦθον ἀκούω:
<nonn. d. 40.146> οὐ μὲν ἐγὼ ποθέουσα παρέρχομαι ἡδὺν ̓Ορόντην,
<nonn. d. 40.147> οἷα φυγὰς Περίβοια, καὶ οὔ ποτε καμπύλον ὕδωρ
<nonn. d. 40.148> ἂψ ἀνασειράζουσα φυλάξομαι ὑγρὸν ἀκοίτην.
<nonn. d. 40.149> εἰ δέ μοι οὐ πέπρωτο θανεῖν παρὰ γείτονι Δάφνῃ,
<nonn. d. 40.150> κύμασι πατροπάτωρ με κατακρύψειεν ̔Υδάσπης,
<nonn. d. 40.154> μὴ Σατύρου κερόεντος ἐν ἀγκοίνῃσιν ἰαύσω,
<nonn. d. 40.151> μὴ Φρύγα κῶμον ἴδω, μὴ κύμβαλα χερσὶ τινάξω,
<nonn. d. 40.152> μὴ τελετὴν τελέσω φιλοπαίγμονα, μηδὲ νοήσω
<nonn. d. 40.153> Μαιονίην, μὴ Τμῶλον ἴδω, μὴ δῶμα Λυαίου
<nonn. d. 40.155> ἤ ζυγὰ δουλοσύνης βαρυαχθέα, μή τις ἐνίψῃ:
<nonn. d. 40.156> “κούρη Δηριάδαο δοριθρασέος βασιλῆος
<nonn. d. 40.157> ληιδίη μετὰ δῆριν ὑποδρήσσει Διονύσῳ.””
<nonn. d. 40.158> ὣς φαμένης ἐλεεινὰ συνεστενάχοντο γυναῖκες,
<nonn. d. 40.159> ὧν πάις, ὧν τέθνηκεν ἀδελφεός, ὧς γενετῆρες
<nonn. d. 40.160> ἢ πόσις ἀρτιγένειος ἀώριος. ἐκ δὲ καρήνου
<nonn. d. 40.161> Χειροβίη τίλλουσα κόμην ἤμυξε παρειάς:
<nonn. d. 40.162> διχθαδίαις δ' ὀδύνῃσιν ἱμάσσετο, καὶ γενετῆρα
<nonn. d. 40.163> οὐ τόσον ἐστενάχιζεν, ὅσον νεμέσιζεν ἀκοίτῃ:
<nonn. d. 40.164> ἔκλυε γὰρ Μορρῆος ἐρωμανέουσαν ἀνάγκην
<nonn. d. 40.165> καὶ δόλον ἠπεροπῆα σαόφρονα Χαλκομεδείης.
<nonn. d. 40.166> καί τινα μῦθον ἔειπεν ἑὸν ῥήξασα χιτῶνα:
<nonn. d. 40.167> “Φειδόμενος μελίης γενέτην ἐμὸν ἔκτανε Μορρεύς:
<nonn. d. 40.168> οὐδὲ πέλε φθιμένου τιμήορος: ἐχθομένην δὲ
<nonn. d. 40.169> Χαλκομέδην ποθέων οὐκ ἤλασε θῆλυν ̓Ενυώ,
<nonn. d. 40.170> ἀλλ' ἔτι Βασσαρίδεσσι χαρίζεται. εἴπατε, Μοῖραι:
<nonn. d. 40.171> τίς φθόνος ̓Ινδῴην πόλιν ἔπραθε; τίς φθόνος ἄφνω
<nonn. d. 40.172> ἔχραεν ἀμφοτέρῃσι θυγατράσι Δηριαδῆος;
<nonn. d. 40.173> θνήσκων μὲν κατὰ δῆριν ἑὴν παράκοιτιν ̓Ορόντης
<nonn. d. 40.174> Πρωτονόην ἀκόμιστον ἐθήκατο πενθάδα χήρην,
<nonn. d. 40.175> Χειροβίην δ' ἀπέειπεν ἔτι ζώουσαν ἀκοίτης.
<nonn. d. 40.176> γνωτῆς δ' ἡμετέρης ὀλοώτερα πήματα πάσχω:
<nonn. d. 40.177> Πρωτονόη πόσιν ἔσχεν ἀοσσητῆρα τιθήνης,
<nonn. d. 40.178> Χειροβίη πόσιν ἔσχεν ἑῆς δηλήμονα πάτρης,
<nonn. d. 40.179> αἰχμητὴν ἀνόνητον, ὀπάονα Κυπρογενείης
<nonn. d. 40.180> ἄλκιμον, ἀλλοπρόσαλλον, ὁμοφρονέοντα Λυαίῳ.
<nonn. d. 40.181> εἰς ἐμὲ θωρήχθη καὶ ἐμὸς γάμος: ἡμετέρου γὰρ
<nonn. d. 40.182> Μορρέος ἱμείροντος ἐσυλήθη πόλις ̓Ινδῶν:
<nonn. d. 40.183> πατρὸς ἐνοσφίσθην χάριν ἀνέρος: ἡ πρὶν ἀγήνωρ
<nonn. d. 40.184> καὶ θυγάτηρ βασιλῆος, ἐγώ ποτε δεσπότις ̓Ινδῶν.
<nonn. d. 40.185> ἔσσομαι ἀμφιπόλων καὶ ἐγὼ μία: καὶ τάχα δειλὴ
<nonn. d. 40.186> δμωίδα Χαλκομέδειαν ἐμὴν δέσποιναν ἐνίψω.
<nonn. d. 40.187> σήμερον ̓Ινδὸν ἔδεθλον ἔχεις, ἀπατήλιε, Μορρεῦ:
<nonn. d. 40.188> αὔριον αὐτοκέλευστος ἐλεύσεαι εἰς χθόνα Λυδῶν,
<nonn. d. 40.189> Χαλκομέδης διὰ κάλλος ὑποδρήσσων Διονύσῳ.
<nonn. d. 40.190> ἀμφαδὰ Χαλκομέδης ἔχε δέμνια, νυμφίε Μορρεῦ:
<nonn. d. 40.191> οὐκέτι γὰρ τρομέεις βλοσυρὸν στόμα Δηριαδῆος.
<nonn. d. 40.192> χάζεο, κικλήσκει σε δράκων πάλιν, ὅς σε διώκει
<nonn. d. 40.193> φρουρὸν ἀσυλήτοιο γάμου συριγμὸν ἰάλλων.”
<nonn. d. 40.194> τοῖα μὲν ἀχνυμένη βαρυδάκρυος ἔννεπε νύμφη:
<nonn. d. 40.195> Πρωτονόη δ' ὀλόλυξε τὸ δεύτερον. ἀμφοτέραις δὲ
<nonn. d. 40.196> χεῖρας ἐπικλίνασα κατηφέας ἴαχε μήτηρ:
<nonn. d. 40.197> “Πατρίδος ἡμετέρης πέσον ἐλπἱδες: οὐκέτι λεύσσω
<nonn. d. 40.198> ἀνέρα Δηριαδῆα καὶ οὐκέτι γαμβρὸν ̓Ορόντην.
<nonn. d. 40.199> Δηριάδης τέθνηκεν: ἐσυλήθη πόλις ̓Ινδῶν,
<nonn. d. 40.200> ἀρραγὲς ἤριπε τεῖχος ἐμῆς χθονός: αἴθε καὶ αὐτὴν
<nonn. d. 40.201> Βάκχος ἑλὼν ὀλέσῃ με σὺν ὀλλυμένῳ παρακοίτῃ,
<nonn. d. 40.202> καί με λαβὼν ῥίψειεν ἐς ὠκυρέεθρον ̔Υδάσπην,
<nonn. d. 40.203> γαῖαν ἀναινομένην: ἐχέτω δέ με πενθερὸν ὕδωρ,
<nonn. d. 40.204> Δηριάδην δ' ἐσίδω καὶ ἐν ὕδασι: μηδὲ νοήσω
<nonn. d. 40.205> Πρωτονόην ἀέκουσαν ἐφεσπομένην Διονύσῳ,
<nonn. d. 40.206> μή ποτε Χειροβίης ἕτερον γόον οἰκτρὸν ἀκούσω
<nonn. d. 40.207> ἑλκομένης ἐς ἔρωτα δορικτήτων ὑμεναίων:
<nonn. d. 40.208> μὴ πόσιν ἄλλον ἴδοιμι μετ' ἀνέρα Δηριαδῆα.
<nonn. d. 40.209> εἴην Νηιάδεσσιν ὀμέστιος, ὅττι καὶ αὐτὴν
<nonn. d. 40.210> Λευκοθέην ζώουσαν ἐδέξατο κυανοχαίτης,
<nonn. d. 40.211> καὶ μία Νηρεΐδων κικλήσκεται, ἀντὶ δὲ λευκῆς
<nonn. d. 40.212> ἄλλη κυανόπεζα φανήσομαι ὑδριὰς ̓Ινώ.”
<nonn. d. 40.213> τοῖα μὲν ἑλκεχίτωνες ἐπωδύροντο γυναῖκες
<nonn. d. 40.214> ἱστάμεναι στοιχηδὸν ἐρισμαράγων ἐπὶ πύργων.
<nonn. d. 40.215> βάκχοι δ' ἐκροτάλιζον ἀπορρίψαντες ̓Ενυώ,
<nonn. d. 40.216> τοῖον ἔπος βοόωντες ὁμογλώσσων ἀπὸ λαιμῶν:
<nonn. d. 40.217> “̓Ηράμεθα μέγα κῦδος: ἐπέφνομεν ὄρχαμον ̓Ινδῶν.”
<nonn. d. 40.218> καὶ γελόων Διόνυσος ἐπάλλετο χάρματι νίκης,
<nonn. d. 40.219> ἀμπνεύσας δὲ πόνοιο καὶ αἱματόεντος ἀγῶνος
<nonn. d. 40.220> πρῶτα μὲν ἐκτερέιξεν ἀτυμβεύτων στίχα νεκρῶν,
<nonn. d. 40.221> δωμήσας ἕνα τύμβον ἀπείριτον εὐρέι κόλπῳ
<nonn. d. 40.222> ἄκριτον ἀμφὶ πυρὴν ἑκατόμπεδον: ἀμφὶ δὲ νεκροῖς
<nonn. d. 40.223> Μυγδονὶς αἰολόμολπος ἐπέκτυπεν αἴλινα σύριγξ,
<nonn. d. 40.224> καὶ Φρύγες αὐλητῆρες ἀνέπλεκον ἄρσενα μολπὴν
<nonn. d. 40.225> πενθαλέοις στομάτεσσιν, ἐπωρχήσαντο δὲ Βάκχαι
<nonn. d. 40.226> ἁβρὰ μελιζομένοιο Γανύκτορος Εὐάδι φωνῇ:
<nonn. d. 40.227> καὶ Κλεόχου Βερέκυντες ὑπὸ στόμα δίζυγες αὐλοὶ
<nonn. d. 40.228> φρικτὸν ἐμυκήσαντο Λίβυν γόον, ὃν πάρος ἄμφω
<nonn. d. 40.229> Σθεννώ τ' Εὐρυάλη τε μιῇ πολυδειράδι φωνῇ
<nonn. d. 40.230> ἀρτιτόμῳ ῥοιζηδὸν ἐπεκλαύσαντο Μεδούσῃ
<nonn. d. 40.231> φθεγγομένων κεφαλῇσι διηκοσίῃσι δρακόντων,
<nonn. d. 40.232> ὧν ἄπο μυρομένων σκολιὸν σύριγμα κομάων
<nonn. d. 40.233> θρῆνον πουλυκάρηνον ἐφημίξαντο Μεδούσης.
<nonn. d. 40.234> παυσάμενος δὲ πόνοιο, καὶ ὕδατι γυῖα καθήρας,
<nonn. d. 40.235> ὤπασε λυσιμόθοισι θεουδέα κοίρανον ̓Ινδοῖς,
<nonn. d. 40.236> κρινάμενος Μωδαῖον: ἐπὶ ξυνῷ δὲ κυπέλλῳ
<nonn. d. 40.237> Βάκχοις δαινυμένοισι μιῆς ἥψαντο τραπέζης
<nonn. d. 40.238> ξανθὸν ὕδωρ πίνοντες ἀπ' οἰνοπόρου ποταμοῖο.
<nonn. d. 40.239> καὶ χορὸς ἄσπετος ἔσκεν: ἐπεσκίρτησε δὲ πολλὴ
<nonn. d. 40.240> Βασσαρὶς οἰστρήεντι πέδον κρούουσα πεδίλῳ,
<nonn. d. 40.241> καὶ Σάτυρος βαρύδουπον ἐπιρρήσσων χθόνα ταρσῷ
<nonn. d. 40.242> λοξὰ κυβιστητῆρι ποδῶν βακχεύετο παλμῷ,
<nonn. d. 40.243> πῆχυν ἐπικλίνων μανιώδεος αὐχένι Βάκχης:
<nonn. d. 40.244> καὶ πρυλέες Βρομίοιο συνωρχήσαντο βοείαις,
<nonn. d. 40.245> καὶ τροχαλῆς κλονέοντες ἐνόπλια κύκλα χορείης
<nonn. d. 40.246> ῥυθμὸν ἐμιμήσαντο φερεσσακέων Κορυβάντων,
<nonn. d. 40.247> καὶ στρατὸς ἱππήων κορυθαιόλον εἰς χορὸν ἔστη
<nonn. d. 40.248> νίκην πανδαμάτειραν ἀνευάζων Διονύσου:
<nonn. d. 40.249> οὐδέ τις ἄψοφος ἦεν: ὁμογλώσσῳ δ' ἀλαλητῷ
<nonn. d. 40.250> εἰς πόλον ἑπτάζωνον ἀνέδραμεν εὔιος ἠχώ.
<nonn. d. 40.251> ἀλλ' ὅτε λυσιπόνοιο παρήλυθε κῶμος ἑορτῆς,
<nonn. d. 40.252> νίκης ληίδα πᾶσαν ἑλὼν μετὰ φύλοπιν ̓Ινδῶν
<nonn. d. 40.253> ἀρχαίης Διόνυσος ἑῆς ἐμνήσατο πάτρης,
<nonn. d. 40.254> λύσας ἑπταέτηρα θεμείλια δηιοτῆτος.
<nonn. d. 40.255> καὶ δηίων ὅλον ὄλβον ἐληίζοντο μαχηταί
<nonn. d. 40.256> ὧν ὁ μὲν ̓Ινδὸν ἴασπιν, ὁ δὲ γραπτῆς ὑακίνθου
<nonn. d. 40.257> Φοιβάδος εἶχε μέταλλα καὶ ἔγχλοα νῶτα μαράγδου:
<nonn. d. 40.258> ἄλλος ἐυκρήπιδος ὑπὸ σκοπιῇσιν ̓Ιμαίου
<nonn. d. 40.259> ὄρθιον ἴχνος ἔπειγε δορικτήτων ἐλεφάντων,
<nonn. d. 40.260> ὅς δὲ παρ' ̔Ημωδοῖο βαθυσπήλυγγι κολώνῃ
<nonn. d. 40.261> ἤλασεν ̓Ινδῴων μετανάστιον ἅρμα λεόντων
<nonn. d. 40.262> κυδιόων, ἕτερος δὲ κατ' αὐχένος ἅμμα πεδήσας
<nonn. d. 40.263> Μυγδονίην ἔσπευδεν ἐς ᾐόνα πόρδαλιν ἕλκειν:
<nonn. d. 40.264> καὶ Σάτυρος πεφόρητο, φιλακρήτῳ δὲ πετήλῳ
<nonn. d. 40.265> στικτὸν ἔχων προκέλευθον ἐκώμασε τίγριν ἱμάσσων:
<nonn. d. 40.266> ἄλλος ἄγων νόστησεν ἑῇ Κυβεληίδι νύμφῃ
<nonn. d. 40.267> φυταλιὴν εὔοδμον ἁλιτρεφέων δονακήων,
<nonn. d. 40.268> καὶ λίθον ἀστράπτουσαν ̓Ερυθραίης γέρας ἅλμης:
<nonn. d. 40.269> πολλὴ δ' ἐκ θαλάμοιο σὺν ἀρτιγάμῳ παρακοίτῃ
<nonn. d. 40.270> ληιδίη πλοκάμων μελανόχροος ἕλκετο νύμφη,
<nonn. d. 40.271> δέσμιον αὐχένα δοῦλον ὑποζεύξασα λεπάδνῳ.
<nonn. d. 40.272> χειρὶ δὲ κουφίζουσα ῥυηφενέος χύσιν ὄλβου
<nonn. d. 40.273> εἰς σκοπιάς Τμώλοιο θεόσσυτος ἤιε Βάκχη,
<nonn. d. 40.274> κῶμον ἀνευάζουσα παλιννόστῳ Διονύσῳ.
<nonn. d. 40.275> καὶ στρατιῇ Διόνυσος ἐδάσσατο ληίδα χάρμης
<nonn. d. 40.276> λαὸν ὅλον συνάεθλον ὑπότροπον οἴκαδε πέμπων
<nonn. d. 40.277> ̓Ινδῴην μετὰ δῆριν: ἀπεσσεύοντο δὲ λαοὶ
<nonn. d. 40.278> μάρμαρα κουφίζοντες ̔Εώια δῶρα θαλάσσης,
<nonn. d. 40.279> ὄρνεά τ' αἰολόμορφα: παλιννόστῳ δὲ πορείῃ
<nonn. d. 40.280> κῶμον ἀνευάζοντες ἀνικήτῳ Διονύσῳ
<nonn. d. 40.281> πάντες ἐβακχεύοντο, πολυκμήτοιο λιπόντες
<nonn. d. 40.282> μνῆστιν ὅλου πολέμοιο, Βορειάδι σύνδρομον αὔρῃ
<nonn. d. 40.283> σκιδναμένην: καὶ ἕκαστος ἔχων ἀναθήματα νίκης
<nonn. d. 40.284> ὄψιμον εἰς δόμον ἦλθε παλίνδρομος. ἀντί δὲ πάτρης
<nonn. d. 40.285> ̓Αστέριος τότε μοῦνος ἀνιπτοπόδων σχεδὸν ̓́Αρκτων
<nonn. d. 40.286> Φάσιδος ἀμφὶ ῥέεθρον ἀθαλπέι νάσσατο γαίῃ
<nonn. d. 40.287> Μασσαγέτην παρὰ κόλπον, ἑοῦ γενέταο τοκῆος
<nonn. d. 40.288> ναίων ἀστερόεντος ὑπὸ σφυρὰ δύσνιφα Ταύρου,
<nonn. d. 40.289> φεύγων Κνώσσιον ἄστυ καὶ ἀρσενόπαιδα γενέθλην,
<nonn. d. 40.290> Πασιφάην στυγέων καὶ ἑὸν Μίνωα τοκῆα,
<nonn. d. 40.291> καὶ Σκυθίην προβέβουλεν ἑῆς χθονός: αὐτὰρ ὁ μούνοις
<nonn. d. 40.292> Βάκχος ἑοῖς Σατύροισι καὶ ̓Ινδοφόνοις ἄμα Βάκχαις
<nonn. d. 40.293> Καυκασίην μετὰ δῆριν ̓Αμαζονίου ποταμοῖο
<nonn. d. 40.294> ̓Αρραβίης ἐπέβαινε τὸ δεύτερον, ἧχι θαμίζων
<nonn. d. 40.295> λαὸν ἀβακχεύτων ̓Αράβων ἐδίδαξεν ἀείρειν
<nonn. d. 40.296> μυστιπόλους νάρθηκας: ἀεξιφύτοιο δὲ λόχμης
<nonn. d. 40.297> Νύσια Βοτρυόεντι κατέστεφεν οὔρεα θαλλῷ.
<nonn. d. 40.298> ̓Αρραβίης δὲ τένοντα βαθύσκιον ἄλσος ἐάσας
<nonn. d. 40.299> ἀτραπὸν ̓Ασσυρίην διεμέτρεε πεζὸς ὁδίτης,
<nonn. d. 40.300> καὶ Τυρίων μενέαινεν ἰδεῖν χθόνα πατρίδα Κάδμου:
<nonn. d. 40.301> κεῖθι γὰρ ἴχνος ἔκαμψε, καὶ ἄσπετα πέπλα δοκεύων
<nonn. d. 40.302> θάμβεεν ̓Ασσυρίης ἑτερόχροα δαίδαλα τέχνης,
<nonn. d. 40.303> ἄργυφον εἰσορόων Βαβυλωνίδος ἔργον ̓Αράχνης:
<nonn. d. 40.304> καὶ Τυρίῃ σκοπίαζε δεδευμένα φάρεα κόχλῳ,
<nonn. d. 40.305> πορφυρέους σπινθῆρας ἀκοντίζοντα θαλάσσης,
<nonn. d. 40.306> ἧχι κύων ἁλιεργὸς ἐπ' αἰγιαλοῖσιν ἐρέπτων
<nonn. d. 40.307> ἐνδόμυχον χαροπῇσι γενειάσι θέσκελον ἰχθὺν
<nonn. d. 40.308> χιονέας πόρφυρε παρηίδας αἵματι κόχλου,
<nonn. d. 40.309> χείλεα φοινίξας διερῷ πυρί, τῷ ποτε μούνῳ
<nonn. d. 40.310> φαιδρὸν ἁλιχλαίνων ἐρυθαίνετο φᾶρος ἀνάκτων.
<nonn. d. 40.311> καὶ πόλιν ἀθρήσας ἐπεγήθεεν, ἣν ἐνοσίχθων
<nonn. d. 40.312> οὐ διερῷ μίτρωσεν ὅλῳ ζωστῆρι θαλάσσης,
<nonn. d. 40.313> ἀλλὰ τύπον λάχε τοῖον ̓Ολύμπιον, οἷον ὑφαίνει
<nonn. d. 40.314> ἀγχιτελὴς λείπουσα μιῇ γλωχῖνι σελήνη.
<nonn. d. 40.315> καί οἱ ὀπιπεύοντι μέσην χθόνα σύζυγον ἅλμῃ
<nonn. d. 40.316> διπλόον ἔλλαχε θάμβος, ἐπεὶ Τύρος εἰν ἁλὶ κεῖται
<nonn. d. 40.317> εἰς χθόνα μοιρηθεῖσα, συναπτομένη δὲ θαλάσσῃ
<nonn. d. 40.318> τριχθαδίαις λαγόνεσσι μίαν ξυνώσατο μίτρην:
<nonn. d. 40.319> νηχομένῃ δ' ἀτίνακτος ὁμοίιος ἔπλετο κούρῃ,
<nonn. d. 40.320> καὶ κεφαλὴν καὶ στέρνα καὶ αὐχένα δῶκε θαλάσσῃ,
<nonn. d. 40.321> χεῖρας ἐφαπλώσασα μέση διδυμάονι πόντῳ,
<nonn. d. 40.322> γείτονι λευκαίνουσα θαλασσαίῳ δέμας ἀφρῷ,
<nonn. d. 40.323> καὶ πόδας ἀμφοτέρους ἐπερείσατο μητέρι γαίῃ.
<nonn. d. 40.324> καὶ πόλιν ἐννοσίγαιος ἔχων ἀστεμφέι δεσμῷ
<nonn. d. 40.325> νυμφίος ὑδατόεις περινήχεται, οἷα συνάπτων
<nonn. d. 40.326> πήχεϊ παφλάζοντι περίπλοκον αὐχένα νύμφης.
<nonn. d. 40.327> καὶ Τύρον εἰσέτι Βάκχος ἐθάμβεε, τῇ ἔνι μούνῃ
<nonn. d. 40.328> βουκόλος ἀγχικέλευθος ὁμίλεε γείτονι ναύτῃ
<nonn. d. 40.329> συρίζων παρὰ θῖνα, καὶ αἰπόλος ἰχθυβολῆι
<nonn. d. 40.330> δίκτυον αἶ ἐρύοντι, καὶ ἀντιτύποισιν ἐρετμοῖς
<nonn. d. 40.331> σχιζομένων ὑδάτων ἐχαράσσετο βῶλος ἀρότρῳ:
<nonn. d. 40.332> εἰναλίης δ' ὀάριζον ὁμήλυδες ἐγγύθι λόχμης
<nonn. d. 40.333> ποιμένες... ὑλοτόμοισι, καὶ ἔβρεμεν εἰν ἑνὶ χώρῳ
<nonn. d. 40.334> φλοῖσβος ἁλός, μύκημα βοῶν, ψιθύρισμα πετήλων,
<nonn. d. 40.335> πεῖσμα, φυτόν, πλόος, ἄλσος, ὕδωρ, νέες, ὁλκάς, ἐχέτλη,
<nonn. d. 40.336> μῆλα, δόναξ, δρεπάνη, σκαφίδες, λίνα, λαίφεα, θώρηξ.
<nonn. d. 40.337> καὶ τάδε παπταίνων πολυθαμβέα ῥήξατο φωνήν:
<nonn. d. 40.338> “Νῆσον ἐν ἠπείρῳ πόθεν ἔδρακον; εἰ θέμις εἰπεῖν,
<nonn. d. 40.339> τηλίκον οὕ ποτε κάλλος ἐσέδρακον: ὑψιτενῆ γὰρ
<nonn. d. 40.340> δένδρεα συρίζει παρὰ κύματα, Νηρεΐδος δὲ
<nonn. d. 40.341> φθεγγομένης κατὰ πόντον ̓Αμαδρυὰς ἐγγὺς ἀκούει,
<nonn. d. 40.342> καὶ Τυρίοις πελάγεσσι καὶ ἀγχιάλοισιν ἀρούραις
<nonn. d. 40.343> πνείων ἐκ Λιβάνοιο μεσημβρινὸς ἁβρὸς ἀήτης
<nonn. d. 40.344> ἄσθματι καρποτόκῳ προχέει νηοσσόον ἀήτην,
<nonn. d. 40.345> ψύχων ἀγρονόμον καὶ ναυτίλον εἰς πλόον ἕλκων,
<nonn. d. 40.346> καὶ χθονίην δρεπάνην βυθίῃ πελάσασα τριαίνῃ
<nonn. d. 40.347> φθέγγεται ὑγρομέδοντι θαλυσιὰς ἐνθάδε Δηώ,
<nonn. d. 40.348> κωφῆς ἄβροχον ἅρμα καθιππεύοντι γαλήνης,
<nonn. d. 40.349> ἰθύνειν δρόμον ἶσον ὁμοζήλων ἐπὶ δίφρων,
<nonn. d. 40.350> ὄμπνια μαστίζουσα μετάρσια νῶτα δρακόντων.
<nonn. d. 40.351> ὦπι πασιμέλουσα, τύπος χθονός, αἰθέρος εἰκών,
<nonn. d. 40.352> συμφυέος τρίπλευρον ἔχεις τελαμῶνα θαλάσσης.”
<nonn. d. 40.353> ὣς εἰπὼν παράμειβε δι' ἄστεος ὄμμα τιταίνων:
<nonn. d. 40.354> καί οἱ ὀπιπεύοντι λιθογλώχινες ἀγυιαὶ
<nonn. d. 40.355> μαρμαρυγὴν ἀνέφαινον ἀμοιβαίοιο μετάλλου:
<nonn. d. 40.356> καὶ προγόνου δόμον εἶδεν ̓Αγήνορος, ἔδρακεν αὐλὰς
<nonn. d. 40.357> καὶ θάλαμον Κάδμοιο, καὶ ἁρπαμένης ποτὲ νύμφης
<nonn. d. 40.358> Εὐρώπης ἀφύλακτον ἐδύσατο παρθενεῶνα,
<nonn. d. 40.359> μνῆστιν ἔχων κερόεντος ἑοῦ Διός: ἀρχεγόνους δὲ
<nonn. d. 40.360> πηγὰς θάμβεε μᾶλλον ὅπῃ χθονίου διὰ κόλπου
<nonn. d. 40.361> νάματος ἐκχυμένου παλινάγρετον εἰς μίαν ὤρην
<nonn. d. 40.362> χεύμασιν αὐτογόνοισι πολυτρεφὲς ἔλυεν ὕδωρ:
<nonn. d. 40.363> εἶδεν ̓Αβαρβαρέης γόνιμον ῥόον, ἔδρακε πηγὴν
<nonn. d. 40.364> Καλλιρόην ἐρόεσσαν ἐπώνυμον, εἶδε καὶ αὐτῆς
<nonn. d. 40.365> ἁβρὸν ἐρευγομένης Δροσερῆς νυμφήιον ὕδωρ.
<nonn. d. 40.366> ἀλλ' ὅτε πάντα νόησεν ἑῷ φιλοτερπέι θυμῷ,
<nonn. d. 40.367> εἰς δόμον ̓Αστροχίτωνος ἐκώμασε, καὶ πρόμον ἄστρων
<nonn. d. 40.368> τοῖον ἔπος βοόων ἐκαλέσσατο μύστιδι φωνῇ:
<nonn. d. 40.369> “̓Αστροχίτων ̓́Ηρακλες, ἄναξ πυρός ὄρχαμε κόσμου,
<nonn. d. 40.370> ἠέλιε, βροτέοιο βίου δολιχόσκιε ποιμήν,
<nonn. d. 40.371> ἱππεύων ἑλικηδὸν ὅλον πόλον αἴθοπι δίκῃ,
<nonn. d. 40.372> υἷα χρόνου λυκάβαντα δυωδεκάμηνον ἑλίσσων,
<nonn. d. 40.373> κύκλον ἄγεις μετὰ κύκλον: ἀφ' ὑμετέροιο δὲ δίφρου
<nonn. d. 40.374> γήραϊ καὶ νεότητι ῥέει μορφούμενος αἰών:
<nonn. d. 40.375> μαῖα σοφῆς ὠδῖνος ἀμήτορος εἰκόνα Μήνης
<nonn. d. 40.376> ὠδίνεις τριέλικτον, ὅτε δροσόεσσα Σελήνη
<nonn. d. 40.377> σῆς λοχίης ἀκτῖνος ἀμέλγεται ἀντίτυπον πῦρ,
<nonn. d. 40.378> ταυρείην ἐπίκυρτον ἀολλίζουσα κεραίην:
<nonn. d. 40.379> παμφαὲς αἰθέρος ὄμμα, φέρεις τετράζυγι δίφρῳ
<nonn. d. 40.380> χεῖμα μετὰ φθινόπωρον, ἄγεις θέρος εἶαρ ἀμείβων.
<nonn. d. 40.381> νὺξ μὲν ἀκοντιστῆρι διωκομένη σέο πυρσῷ
<nonn. d. 40.382> χάζεται ἀστήρικτος, ὅτε ζυγὸν ἄργυφον ἕλκων
<nonn. d. 40.383> ἀκροφανὴς ἵππειος ἱμάσσεται ὄρθιος αὐχήν,
<nonn. d. 40.384> σεῖο δὲ λαμπομένοιο φαάντερον οὐκέτι λάμπων
<nonn. d. 40.385> ποικίλος εὐφαέεσσι χαράσσεται ἄστρασι λειμών,
<nonn. d. 40.386> χεύμασι δ' ἀντολικοῖο λελουμένος ̓Ωκεανοῖο
<nonn. d. 40.387> σεισάμενος γονόεσσαν ἀθαλπέος ἰκμάδα χαίτης
<nonn. d. 40.388> ὄμβρον ἄγεις φερέκαρπον, ἐπ' εὐώδινι δὲ Γαίῃ
<nonn. d. 40.389> ἠερίης ἠῷον ἐρεύγεαι ἀρδμὸν ἐέρσης,
<nonn. d. 40.390> καὶ σταχύων ὠδῖνας ἀναλδαίνεις σέο δίσκῳ
<nonn. d. 40.391> ῥαίνων ζωοτόκοιο δι' αὔλακος ὄμπνιον ἀκτήν.
<nonn. d. 40.392> Βῆλος ἐπ' Εὐφρήταο, Λίβυς κεκλημένος ̓́Αμμων,
<nonn. d. 40.393> ̓͂Απις ἔφυς Νειλῷος, ̓́Αραψ Κρόνος, ̓Ασσύριος Ζεύς:
<nonn. d. 40.394> καὶ ξύλα κηώεντα φέρων γαμψώνυχι ταρσῷ
<nonn. d. 40.395> χιλιέτης σοφὸς ὄρνις ἐπ' εὐόδμῳ σέο βωμῷ
<nonn. d. 40.396> φοίνιξ, τέρμα βίοιο φέρων αὐτόσπορον ἀρχήν,
<nonn. d. 40.397> τίκτεται ἰσοτύποιο χρόνου παλινάγρετος εἰκών,
<nonn. d. 40.398> λύσας δ' ἐν πυρὶ γῆρας ἀμείβεται ἐκ πυρὸς ἥβην:
<nonn. d. 40.399> εἴτε Σάραπις ἔφυς, Αἰγύπτιος ἀννέφελος Ζεύς,
<nonn. d. 40.400> εἰ Κρόνος, εἰ Φαέθων πολυώνυμος, εἴτε σὺ Μίθρης,
<nonn. d. 40.401> ἠέλιος Βαβυλῶνος, ἐν ̔Ελλάδι Δελφὸς ̓Απόλλων
<nonn. d. 40.402> εἰ Γάμος, ὃν σκιεροῖσιν ̓́Ερως ἔσπειρεν ὀνείροις
<nonn. d. 40.403> μιμηλῆς τελέων ἀπατήλιον ἵμερον εὐνῆς,
<nonn. d. 40.404> ἐκ Διὸς ὑπνώοντος ὅτε γλωχῖνι μαχαίρης
<nonn. d. 40.405> αὐτογάμῳ σπόρον ὑγρὸν ἐπιξύσαντος ἀρούρης
<nonn. d. 40.406> οὐρανίαις λιβάδεσσιν ἐμαιώθησαν ἐρίπναι,
<nonn. d. 40.407> εἴτε σὺ Παιήων ὀδυνήφατος, εἰ πέλες Αἰθὴρ
<nonn. d. 40.408> ποικίλος, ̓Αστροχίτων δὲ φατίζεαι—ἐννύχιοι γὰρ
<nonn. d. 40.409> οὐρανὸν ἀστερόεντες ἐπαυγάζουσι χιτῶνες—:
<nonn. d. 40.410> οὔασιν εὐμενέεσσιν ἐμὴν ἀσπάζεο φωνήν.”
<nonn. d. 40.411> τοῖον ἔπος Διόνυσος ἀνήρυγεν. ἐξαπίνης δὲ
<nonn. d. 40.412> ἔνθεον εἶδος ἔχων θεοδέγμονος ἔνδοθι νηοῦ
<nonn. d. 40.413> ̓Αστροχίτων ἤστραψε: πυριγλήνου δὲ προσώπου
<nonn. d. 40.414> μαρμαρυγὴν ῥοδόεσσαν ἀπηκόντιζον ὀπωπαί:
<nonn. d. 40.415> καὶ θεὸς αἰγλήεις παλάμην ὤρεξε Λυαίῳ,
<nonn. d. 40.416> ποικίλον εἷμα φέρων, τύπον αἰθέρος, εἰκόνα κόσμου,
<nonn. d. 40.417> στίλβων ξανθὰ γένεια καὶ ἀστερόεσσαν ὑπήνην:
<nonn. d. 40.418> καί μιν ἐυφραίνων φιλίῃ μείλιξε τραπέζῃ.
<nonn. d. 40.419> αὐτὰρ ὁ θυμὸν ἔτερπεν ἀδαιτρεύτῳ παρὰ δείπνῳ
<nonn. d. 40.420> ψαύων ἀμβροσίης καὶ νέκταρος: οὐ νέμεσις δέ,
<nonn. d. 40.421> εἰ γλυκὺ νέκταρ ἔπινε μετὰ γλάγος ἄμβροτον ̔́Ηρης:
<nonn. d. 40.422> εἴρετο δ' ̓Αστροχίτωνα χέων φιλοπευθέα φωνήν:
<nonn. d. 40.423> “̓Αστροχίτων με δίδασκε, τύπῳ χθονός, εἰκόνι νήσου,
<nonn. d. 40.424> τίς θεὸς ἄστυ πόλισσε, τίς ἔγραφεν οὐρανίη χείρ;
<nonn. d. 40.425> τίς σκοπέλους ἀνάειρε καὶ ἐρρίζωσε θαλάσσῃ;
<nonn. d. 40.426> τίς κάμε δαίδαλα ταῦτα; πόθεν λάχον οὔνομα πηγαί;
<nonn. d. 40.427> τίς χθονὶ νῆσον ἔμιξεν ὁμόζυγα μητρὶ θαλάσσῃ;”
<nonn. d. 40.428> εἶπε: καὶ ̔Ηρακλέης φιλίῳ μειλίξατο μύθῳ:
<nonn. d. 40.429> “Βάκχε, σὺ μὲν κλύε μῦθον: ἐγὼ δέ σε πάντα διδάξω.
<nonn. d. 40.430> ἐνθάδε φῶτες ἔναιον, ὁμόσπορος οὕς ποτε μούνους
<nonn. d. 40.431> ἀενάου κόσμοιο συνήλικας ἔδρακεν Αἰών,
<nonn. d. 40.432> ἁγνὸν ἀνυμφεύτοιο γένος χθονός, ὧν τότε μορφὴν
<nonn. d. 40.433> αὐτομάτην ὤδινεν ἀνήροτος ἄσπορος ἰλύς:
<nonn. d. 40.434> οἳ πόλιν ἰσοτύπων δαπέδων αὐτόχθονι τέχνῃ
<nonn. d. 40.435> πετραίοις ἀτίνακτον ἐπυργώσαντο θεμέθλοις.
<nonn. d. 40.436> καί ποτε πηγαίῃσι παρ' εὐύδροισι χαμευναῖς
<nonn. d. 40.437> ἠελίου πυρόεντος ἱμασσομένης χθονὸς ἀτμῷ
<nonn. d. 40.438> τερψινόου Ληθαῖον ἀμεργόμενοι πτερὸν ̔́Υπνου
<nonn. d. 40.439> εὗδον ὁμοῦ, κραδίῃ δὲ φιλόπτολιν οἶστρον ἀέξων
<nonn. d. 40.440> γηγενέων στατὸν ἴχνος ἐπῃώρησα καρήνῳ,
<nonn. d. 40.441> καὶ βροτέου σκιοειδὲς ἔχων ἴνδαλμα προσώπου
<nonn. d. 40.442> θέσφατον ὀμφήεντος ἀνήρυγον ἀνθερεῶνος:
<nonn. d. 40.443> ὕπνον ἀποσκεδάσαντες ἀεργέα, παῖδες ἀρούρης,
<nonn. d. 40.444> τεύξατέ μοι ξένον ἅρμα βατῆς ἁλός: ὀξυτόμοις δὲ
<nonn. d. 40.445> κόψατέ μοι πελέκεσσι ῥάχιν πιτυώδεος ὕλης:
<nonn. d. 40.446> τεύξατέ μοι σοφὸν ἔργον: ὑπὸ σταμίνεσσι δὲ πυκνοῖς
<nonn. d. 40.447> ἰκρία γομφώσαντες ἐπασσυτέρῳ τινὶ κόσμῳ
<nonn. d. 40.448> συμφερτὴν ἀτίνακτον ἀρηρότι δήσατε δεσμῷ,
<nonn. d. 40.449> δίφρον ἁλός, σχεδίην πρωτόπλοον, ἣ διὰ πόντου
<nonn. d. 40.450> ὑμέας ὀχλίζειε: καὶ ἀγκύλον ἄκρον ἀπ' ἄκρου
<nonn. d. 40.451> πρωτοπαγὲς δόρυ μακρὸν ὅλον στήριγμα δεχέσθω:
<nonn. d. 40.452> ἰκρία δὲ σταμίνεσσιν ἀρηρότα δήσατε κύκλῳ,
<nonn. d. 40.453> τοίχου δουρατέου πυκινὸν τύπον: ὑψιτενὲς δὲ
<nonn. d. 40.454> σφιγγόμενον δεσμοῖσι μέσον ξύλον ὄρθιον ἔστω:
<nonn. d. 40.455> καὶ λίνεον πλατὺ φᾶρος ἐφάψατε δούρατι μέσσῳ,
<nonn. d. 40.456> συμπλεκέας δὲ κάλωας ἀμοιβαδίς, ὧν ἀπὸ δεσμῶν
<nonn. d. 40.457> ἐκταδὸν ἠερίῳ κολπώσατε φᾶρος ἀήτῃ
<nonn. d. 40.458> ἔγκυον ἐξ ἀνέμου νηοσσόον: ἀρτιπαγῆ δὲ
<nonn. d. 40.459> φράξατε λεπταλέοισι σεσηρότα δούρατα γόμφοις,
<nonn. d. 40.460> πυκνὰ περιστρώσαντες ὁμοζυγέων ἐπὶ τοίχων
<nonn. d. 40.461> ῥίπεσιν οἰσυΐνοις, μὴ φώριον οἶδμα χυθείη
<nonn. d. 40.462> ἐνδόμυχον γλαφυροῖο κεχηνότι δούρατος ὁλκῷ.
<nonn. d. 40.463> καὶ σχεδίης οἴηκα κυβερνητῆρα πορείης
<nonn. d. 40.464> ὑγρῆς ἀτραπιτοῖο πολύστροφον ἡνιοχῆα
<nonn. d. 40.465> πάντοθι δινεύοντες, ὅπῃ νόος ὑμέας ἕλκει,
<nonn. d. 40.466> δουρατέῳ κενεῶνι χαράξατε νῶτα θαλάσσης,
<nonn. d. 40.467> εἰσόκε χῶρον ἵκοισθε μεμορμένον, ὁππόθι δισσαὶ
<nonn. d. 40.468> ἀσταθέες πλώουσιν ἀλήμονες εἰν ἁλὶ πέτραι,
<nonn. d. 40.469> ἃς Φύσις ̓Αμβροσίας ἐπεφήμισεν, αἷς ἔνι θάλλει
<nonn. d. 40.470> ἥλικος αὐτόρριζον ὁμόζυγον ἔρνος ἐλαίης,
<nonn. d. 40.471> πέτρης ὑγροπόροιο μεσόμφαλον: ἀκροτάτοις δὲ
<nonn. d. 40.472> αἰετὸν ἀθρήσητε παρεδρήσσοντα κορύμβοις
<nonn. d. 40.473> καὶ φιάλην εὔτυκτον: ἀπὸ φλογεροῖο δὲ δένδρου
<nonn. d. 40.474> θαμβαλέους σπινθῆρας ἐρεύγεται αὐτόματον πῦρ,
<nonn. d. 40.475> καὶ σέλας ἀφλεγέος περιβόσκεται ἔρνος ἐλαίης:
<nonn. d. 40.476> καὶ φυτὸν ὑψιπέτηλον ἕλιξ ὄφις ἀμφιχορεύει,
<nonn. d. 40.477> ἀμφότερον βλεφάροισι καὶ οὔασι θάμβος ἀέξων:
<nonn. d. 40.478> οὐ γὰρ ἀερσιπότητον ἐς αἰετὸν ἄψοφος ἕρπων
<nonn. d. 40.479> λοξὸς ἀπειλητῆρι δράκων περιβάλλεται ὁλκῷ,
<nonn. d. 40.480> οὐδὲ διαπτύων θανατηφόρον ἰὸν ὀδόντων
<nonn. d. 40.481> ὄρνιν ἑαῖς γενύεσσι κατεσθίει, οὐδὲ καὶ αὐτὸς
<nonn. d. 40.482> αἰετὸς ἑρπηστῆρα πολυσπείρητον ἀκάνθαις
<nonn. d. 40.483> ἁρπάξας ὀνύχεσσι μετάρσιος ἠέρα τέμνει,
<nonn. d. 40.484> οὐδέ μιν ὀξυόδοντι καταγράψειε γενείῳ:
<nonn. d. 40.485> οὐδέ τανυπρέμνοιο φυτοῦ πεφορημένος ὄζοις
<nonn. d. 40.486> πυρσὸς ἀδηλήτου περιβόσκεται ἔρνος ἐλαίης,
<nonn. d. 40.487> οὐδὲ δρακοντείων φολίδων σπείρημα μαραίνει
<nonn. d. 40.488> σύννομον ἀγχικέλευθον, ὁμοπλεκέων δὲ καὶ αὐτῶν
<nonn. d. 40.489> οὐ πτερύγων ὄρνιθος ἐφάπτεται ἁλλόμενον πῦρ,
<nonn. d. 40.492> ἀλλὰ φυτοῦ κατὰ μέσσα φίλον σέλας ἀτμὸν ἰάλλει:
<nonn. d. 40.490> οὐδὲ κύλιξ ἀτίνακτος ἐπήορος ὑψόθι πίπτει
<nonn. d. 40.491> σειομένων ἀνέμοισιν ὀλισθήσασα κορύμβων.
<nonn. d. 40.493> καὶ σοφὸν ἀγρεύσαντες ὁμόχρονον ὄρνιν ἐλαίης
<nonn. d. 40.494> αἰετὸν ὑψιπέτην ἱερεύσατε κυανοχαίτῃ,
<nonn. d. 40.495> λύθρον ἐπισπένδοντες ἁλιπλανέεσσι κολώναις
<nonn. d. 40.496> καὶ Διὶ καὶ μακάρεσσι: καὶ ἄστατος οὐκέτι πέτρη
<nonn. d. 40.497> πλάζεται ὑγροφόρητος, ἀκινήτοις δὲ θεμέθλοις
<nonn. d. 40.498> αὐτομάτη ζωσθεῖσα συνάπτεται ἄζυγι πέτρῃ.
<nonn. d. 40.499> πήξατε δ' ἀμφοτέραις ἐπικείμενον ἄστυ κολώναις
<nonn. d. 40.500> ἀμφοτέρης ἑκάτερθεν ἐπὶ κρηπῖδι θαλάσσης.'
<nonn. d. 40.501> τοῖον ἔπος μαντῷον ἀνήρυγον: ἐγρόμενοι δὲ
<nonn. d. 40.502> Γηγενέες δεδόνηντο, καὶ οὔασιν αἰὲν ἑκάστου
<nonn. d. 40.503> θέσκελος ἀπλανέων ἐπεβόμβεε μῦθος ὀνείρων.
<nonn. d. 40.504> τοῖσι δ' ἐγὼ τέρας ἄλλο μετὰ πτερόεντας ὀνείρους
<nonn. d. 40.505> ἀχνυμένοις ἀνέφηνα, φιλόκτιτον ἦθος ἀέξων
<nonn. d. 40.506> ἐσσόμενος πολιοῦχος: ὑπερκύψας δὲ θαλάσσης
<nonn. d. 40.507> ἀντίτυπον μίμημα φέρων ἰσόζυγι μορφῇ
<nonn. d. 40.508> εἰς πλόον αὐτοδίδακτον ἐνήχετο ναυτίλος ἰχθύς:
<nonn. d. 40.509> τὸν τότε παπταίνοντες ἐοικότα νηὶ θαλάσσης
<nonn. d. 40.510> καὶ πλόον εὐποίητον ἄτερ καμάτοιο μαθόντες,
<nonn. d. 40.511> καὶ σχεδίην πήξαντες ὁμοίιον ἰχθύι πόντου
<nonn. d. 40.512> ναυτιλίης τύπον ἶσον ἐμιμήσαντο θαλάσσης.
<nonn. d. 40.513> καὶ πλόος ἦν: πισύρων δὲ λίθων ἰσοελκέι φόρτῳ
<nonn. d. 40.514> ναυτιλίην ἰσόμετρον ἐπιστώσαντο θαλάσσῃ,
<nonn. d. 40.515> καὶ γεράνων ἀτίνακτον ἐμιμήσαντο πορείην.
<nonn. d. 40.516> αἳ στομάτων ἔντοσθεν ἀοσσητῆρα κελεύθου
<nonn. d. 40.517> λᾶαν ἐλαφρίζουσι καταχθέα, μή ποτε κείνων
<nonn. d. 40.518> ἱπταμένων πτερὰ κοῦφα παραπλάγξειεν ἀήτης,
<nonn. d. 40.519> εἰσόκε χῶρον ἐκεῖνον ἐσέδρακον, ἧχι θυέλλαις
<nonn. d. 40.520> εἰς πλόον αὐτοκέλευθον ἐναυτίλλοντο κολῶναι.
<nonn. d. 40.521> καὶ σχεδίην ἔστησαν ἁλιστεφάνῳ παρὰ νήσῳ,
<nonn. d. 40.522> καὶ σπιλάδων ἐπέβαινον, ὅπῃ φυτὸν ἦεν ̓Αθήνης.
<nonn. d. 40.523> τοῖσι δὲ μαιομένοισιν ἐφέστιον ὄρνιν ἐλαίης
<nonn. d. 40.524> αἰετὸς ἠερόφοιτος ἑκούσιον εἰς μόρον ἔστη:
<nonn. d. 40.525> Γηγενέες δὲ λαβόντες ἐύπτερον ἔνθεον ἄγρην,
<nonn. d. 40.526> ἂψ ἀνασειράζοντες ὀπισθοτόνοιο καρήνου
<nonn. d. 40.527> γυμνὸν ἐφαπλώσαντες ἐλεύθερον ἀνθερεῶνα,
<nonn. d. 40.528> αἰετὸν αὐτοκέλευθον ἐδαιτρεύσαντο μαχαίρῃ
<nonn. d. 40.529> Ζηνὶ καὶ ὑγρομέδοντι: δαϊζομένου δὲ σιδήρῳ
<nonn. d. 40.530> ἔμφρονος οἰωνοῖο νεοσφαγέων ἀπὸ λαιμῶν
<nonn. d. 40.531> θέσκελον ἔρρεεν αἷμα, θαλασσοπόρους δὲ κολώνας
<nonn. d. 40.532> δαιμονίαις λιβάδεσσιν ἐπερρίζωσε θαλάσσῃ
<nonn. d. 40.533> ἄγχι Τύρου παρὰ πόντον: ἐπ' ἀρραγέεσσι δὲ πέτραις
<nonn. d. 40.534> Γηγενέες βαθύκολπον ἐδωμήσαντο τιθήνην.
<nonn. d. 40.535> σοὶ μέν, ἄναξ Διόνυσε, πεδοτρεφὲς αἷμα Γιγάντων
<nonn. d. 40.536> ἔννεπον αὐτολόχευτον ̓Ολύμπιον, ὄφρα δαείης
<nonn. d. 40.537> ὑμετέρων προγόνων Τυρίην αὐτόχθονα φύτλην:
<nonn. d. 40.538> ἀμφὶ δὲ πηγάων μυθήσομαι: ἀρχέγονοι γὰρ
<nonn. d. 40.539> παρθενικαὶ πάρος ἦσαν ἐχέφρονες, ὧν ἐπὶ μίτρῃ
<nonn. d. 40.540> θερμὸς ̓́Ερως κεχόλωτο, καὶ ἱμερόεν βέλος ἕλκων
<nonn. d. 40.541> τοῖον ἀλεξιγάμοισιν ἔπος ξυνώσατο Νύμφαις:
<nonn. d. 40.542> ̔Νηὶς ̓Αβαρβαρέη φιλοπάρθενε, δέξο καὶ αὐτὴ
<nonn. d. 40.543> τοῦτο βέλος, τό περ ἔσχεν ὅλη φύσις: ἐνθάδε πήξω
<nonn. d. 40.544> παστάδα Καλλιρόης, Δροσερῆς δ' ὑμέναιον ἀείσω.
<nonn. d. 40.545> ἀλλ' ἐρέεις: “μεθέπω διερὸν γένος, ἐκ δὲ ῥοάων
<nonn. d. 40.546> αὐτοτελὴς γενόμην, καὶ ἐμὴ τροφὸς ἔπλετο πηγή.”
<nonn. d. 40.547> νηιὰς ἦν Κλυμένη καὶ ἀπόσπορος ̓Ωκεανοῖο:
<nonn. d. 40.548> ἀλλὰ γάμοις ὑπόειξεν, ἐνυμφεύθη δὲ καὶ αὐτή,
<nonn. d. 40.549> ὡς ἴδε λάτριν ̓́Ερωτος ἀρείονα κυανοχαίτην
<nonn. d. 40.550> οἴστρῳ Κυπριδίῳ δεδονημένον: ἀρχέγονος δὲ
<nonn. d. 40.551> ̓Ωκεανὸς ποταμοῖσι καὶ ὕδασι πᾶσι κελεύων
<nonn. d. 40.552> Τηθύος οἶδεν ἔρωτα καὶ εὐύδρους ὑμεναίους.
<nonn. d. 40.553> τέτλαθι καὶ σὺ φέρειν ἴσα Τηθύι. τοσσατίης δὲ
<nonn. d. 40.554> ἐξ ἁλὸς αἷμα φέρουσα καὶ οὐκ ὀλίγης ἀπὸ πηγῆς
<nonn. d. 40.555> ἱμείρει Γαλάτεια μελιζομένου Πολυφήμου,
<nonn. d. 40.556> καὶ βυθίη χερσαῖον ἔχει πόσιν, ἐκ δὲ θαλάσσης
<nonn. d. 40.557> πηκτίδι θελγομένη μετανάστιος εἰς χθόνα βαίνει.
<nonn. d. 40.558> καὶ πηγαὶ δεδάασιν ἐμὸν βέλος: οὔ σε διδάξω
<nonn. d. 40.559> ἵμερον ὑδατόεντα: ποθοβλήτοιο δὲ πηγῆς
<nonn. d. 40.560> ἔκλυες ὑγρὸν ἔρωτα Συρηκοσίης ̓Αρεθούσης:
<nonn. d. 40.561> ̓Αλφειὸν δεδάηκας, ὃς ἰκμαλέῳ παρὰ παστῷ
<nonn. d. 40.562> ὑδρηλαῖς παλάμαις περιβάλλεται ἠθάδα Νύμφην.
<nonn. d. 40.563> πηγῆς αἷμα φέρουσα τί τέρπεαι ἰοχεαίρῃ;
<nonn. d. 40.564> ̓́Αρτεμις οὐ βλάστησεν ἀφ' ὕδατος, ὡς ̓Αφροδίτη.
<nonn. d. 40.566> ἔννεπε Καλλιρόῃ: Δροσερῇ μὴ κρύπτε καὶ αὐτῇ.
<nonn. d. 40.565> Κύπριδι μᾶλλον ὄφελλες ἄγειν χάριν, ὅττι καὶ αὐτὴ
<nonn. d. 40.566> αὐχένα κάμψεν ̓́Ερωτι, καὶ εἰ τροφός ἐστιν ̓Ερώτων.
<nonn. d. 40.567> δέχνυσο κέντρα πόθοιο, καὶ ὑγρονόμον σε καλέσσω
<nonn. d. 40.568> εἰς γενεήν, ἐς ἔρωτα κασιγνήτην ̓Αφροδίτης.̓
<nonn. d. 40.570> τοῖον ἔπος κατέλεξεν: ὀπισθοτόνοιο δὲ τόξου
<nonn. d. 40.571> τριπλόα πέμπε βέλεμνα, καὶ εὐύδρῳ παρὰ παστῷ
<nonn. d. 40.572> Νηιάδων φιλότητι συνήρμοσεν υἷας ἀρούρης,
<nonn. d. 40.573> καὶ Τυρίης ἔσπειρε θεηγενὲς αἷμα γενέθλης.”
<nonn. d. 40.574> τοῖα μὲν ̔Ηρακλέης πρόμος αἰθέρος ἔννεπε Βάκχῳ
<nonn. d. 40.575> τερψινόοις ὀάροισιν: ὁ δέ φρένα τέρπετο μύθῳ,
<nonn. d. 40.576> καὶ πόρεν ̔Ηρακλῆι, τὸν οὐρανίη κάμε τέχνη,
<nonn. d. 40.577> χρυσοφαῆ κρητῆρα σελασφόρον: ̔Ηρακλέης δὲ
<nonn. d. 40.578> ἀστραίῳ Διόνυσον ἀνεχλαίνωσε χιτῶνι
<nonn. d. 40.579> καὶ θεὸν ἀστροχίτωνα Τύρου πολιοῦχον ἐάσας
<nonn. d. 40.580> ̓Ασσυρίης ἑτέρης ἐπεβήσατο Βάκχος ἀρούρης.
<nonn. d. 41.1> ἄρτι μέν ὀφρυόεντος ὑπὲρ Λιβάνοιο καρήνων
<nonn. d. 41.2> πήξας ἀγλαόκαρπον ἐπὶ χθονὶ βότρυν ὀπώρης
<nonn. d. 41.3> οἰνοτόκους ἐμέθυσσεν ὅλης κενεῶνας ἀρούρης:
<nonn. d. 41.4> καὶ Παφίης δόμον εἶδε γαμήλιον: ἡμερίδων δὲ
<nonn. d. 41.5> ἔρνεσιν ἀρτιφύτοισι βαθύσκιον ἄλσος ἐρέψας
<nonn. d. 41.6> ἀμπελόεν πόρε δῶρον ̓Αδώνιδι καὶ Κυθερείῃ.
<nonn. d. 41.7> καὶ Χαρίτων χορὸς ἦεν: ἀεξιφύτοιο δὲ λόχμης
<nonn. d. 41.8> ἡμερίδων ζωστῆρι θορὼν ἐπιβήτορι παλμῷ
<nonn. d. 41.9> κισσὸς ἀερσιπότητος ἐμιτρώθη κυπαρίσσῳ
<nonn. d. 41.10> ἀλλὰ θεμιστοπόλου Βερόης παρὰ γείτονι πέζῃ
<nonn. d. 41.11> ὕμνον ̓Αμυμώνης, Λιβανηίδες εἴπατε Μοῦσαι,
<nonn. d. 41.12> καὶ βυθίου Κρονίδαο καὶ εὐύμνοιο Λυαίου
<nonn. d. 41.13> ̓́Αρεα κυματόεντα καὶ ἀμπελόεσσαν ̓Ενυώ.
<nonn. d. 41.14> ἔστι πόλις Βερόη, βιότου τρόπις, ὅρμος ̓Ερώτων,
<nonn. d. 41.15> ποντοπαγής, εὔνησος, ἐύχλοος, οὖ ῥάχις ἰσθμοῦ
<nonn. d. 41.16> στεινὴ μῆκος ἔχοντος, ὅπῃ διδύμης μέσος ἅλμης
<nonn. d. 41.17> κύμασιν ἀμφοτέροισιν ἱμάσσεται ὄρθιος αὐχήν:
<nonn. d. 41.18> ἀλλὰ τὰ μὲν βαθύδενδρον ὑπὸ ῥάχιν αἴθοπος Εὔρου
<nonn. d. 41.19> ̓Ασσυρίῳ Λιβάνῳ παραπέπταται, ἧχι πολίταις
<nonn. d. 41.20> ὄρθια συρίζουσα βιοσσόος ἔρχεται αὔρη,
<nonn. d. 41.21> εὐόδμοις ἀνέμοισι τινασσομένων κυπαρίσσων...
<nonn. d. 41.50> σύννομος ἰχθυβολῆι γέρων ἐμελίζετο ποιμήν.
<nonn. d. 41.22> καί δόμος ἀγρονόμων, ὅθι πολλάκις ἐγγύθι λόχμης
<nonn. d. 41.23> Πανὶ μελιζομένῳ δρεπανηφόρος ἤντετο Δηώ,
<nonn. d. 41.24> καί τις ἐφ' ἱστοβοῆι γεωμόρος αὐχένα κάμψας,
<nonn. d. 41.25> ῥαίνων ἀρτιχάρακτον ὀπισθοβόλῳ χθόνα καρπῷ,
<nonn. d. 41.26> γείτονι μηλοβοτῆρι παρὰ σφυρὰ φορβάδος ὕλης,
<nonn. d. 41.27> σφίγξας σύζυγα ταῦρον, ὁμίλεε κυρτὸς ἀροτρεύς.
<nonn. d. 41.28> ἄλλα δὲ πὰρ πελάγεσσιν ἔχει πόλις, ἧχι τιταίνει
<nonn. d. 41.29> στέρνα Ποσειδάωνι, καὶ ἔμβρυον αὐχένα κούρης
<nonn. d. 41.30> πήχεϊ μυδαλέῳ περιβάλλεται ὑγρὸς ἀκοίτης,
<nonn. d. 41.31> πέμπων ὑδατόεντα φιλήματα χείλεσι νύμφης:
<nonn. d. 41.32> καὶ βυθίη ἀπὸ χειρὸς ὁμευνέτις ἠθάδι κόλπῳ
<nonn. d. 41.33> ἕδνα Ποσειδάωνος ἁλίτροφα πώεα λίμνης
<nonn. d. 41.34> δέχνυται, ἰχθυόεντα πολύχροα δεῖπνα τραπέζης,
<nonn. d. 41.35> εἰναλίῃ Νηρῆος ἐπισκαίροντα τραπέζῃ,
<nonn. d. 41.36> ἀρκτῴην παρὰ πέζαν, ὅπῃ βαθυκύμονος ἀκτῆς
<nonn. d. 41.37> μηκεδανῷ κενεῶνι βορήιος ἕλκεται αὐλών.
<nonn. d. 41.38> ἀμφὶ δέ τερψινόοιο μεσημβρινὸν αὐχένα γαίης
<nonn. d. 41.39> εἰς ῥαχίην Νοτίην ψαμαθώδεές εἰσιν ἀταρποὶ
<nonn. d. 41.40> εἰς χθόνα Σιδονίην, ὅθι ποικίλα δένδρεα κήπων
<nonn. d. 41.41> καὶ σταφυλαὶ κομόωσι, τανυπτόρθοις δὲ πετήλοις
<nonn. d. 41.42> δάσκιος ἀπλανέεσσι τιταίνεται οἶμος ὁδίταις.
<nonn. d. 41.43> δοχμώσας δὲ ῥέεθρον ἐπ' ᾐόνι πόντος ἀράσσει
<nonn. d. 41.44> ἀμφὶ δύσιν κυανωπόν, ὅπῃ λιγυηχέι ταρσῷ
<nonn. d. 41.45> ἑσπερίων Ζεφύροιο καθιππεύοντος ἐναύλων
<nonn. d. 41.46> συριγμῷ δροσόεντι Λίβυς ῥιπίζεται ἀγκών,
<nonn. d. 41.47> ἀνθεμόεις ὅθι χῶρος, ὅπῃ παρὰ γείτονι πόντῳ
<nonn. d. 41.48> φυταλιαὶ θαλέουσι, καὶ εὐπετάλων ἀπὸ δένδρων
<nonn. d. 41.49> ἄσθματι βομβήεντι μελίζεται ἔμπνοος ὕλη.
<nonn. d. 41.51> ἐνθάδε φῶτες ἔναιον ὁμήλικες ἠριγενείης,
<nonn. d. 41.52> οὓς Φύσις αὐτογένεθλος ἀνυμφεύτῳ τινὶ θεσμῷ
<nonn. d. 41.53> ἤροσε νόσφι γάμων, ἀπάτωρ, ἀλόχευτος, ἀμήτωρ,
<nonn. d. 41.54> ὁππότε συμμιγέων ἀτόμων τετράζυγι δεσμῷ
<nonn. d. 41.55> ὕδατι καὶ πυρόεντι πεφυρμένον ἠέρος ἀτμῷ
<nonn. d. 41.56> σύζυγα μορφώσασα σοφὸν τόκον ἄσπορος ἰλὺς
<nonn. d. 41.57> ἔμπνοον ἐψύχωσε γονὴν ἐγκύμονι πηλῷ,
<nonn. d. 41.58> οἶς Φύσις εἶδος ὄπασσε τελεσφόρον: ἀρχεγόνου γὰρ
<nonn. d. 41.59> Κέκροπος οὐ τύπον εἶχον, ὃς ἰοβόλῳ ποδὸς ὁλκῷ
<nonn. d. 41.60> γαῖαν ἐπιξύων ὀφιώδεϊ σύρετο ταρσῷ,
<nonn. d. 41.61> νέρθε δράκων, καὶ ὕπερθεν ἀπ' ἰξύος ἄχρι καρήνου
<nonn. d. 41.62> ἀλλοφυὴς ἀτέλεστος ἐφαίνετο δίχροος ἀνήρ:
<nonn. d. 41.63> οὐ τύπον ἄγριον εἶχον ̓Ερεχθέος, ὃν τέκε Γαίης
<nonn. d. 41.64> αὔλακι νυμφεύσας γαμίην ̔́Ηφαιστος ἐέρσην:
<nonn. d. 41.65> ἀλλὰ θεῶν ἴνδαλμα γονῆς αὐτόχθονι ῥίζῃ
<nonn. d. 41.66> πρωτοφανής χρύσειος ἐμαιώθη στάχυς ἀνδρῶν.
<nonn. d. 41.67> καί Βερόης νάσσαντο πόλιν πρωτόσπορον ἕδρην,
<nonn. d. 41.68> ἣν Κρόνος αὐτὸς ἔδειμε, σοφῆς ὅτε νεύματι ̔Ρείης
<nonn. d. 41.69> ὀκρυόεν θέτο δόρπον ἑῷ πολυχανδέι λαιμῷ.
<nonn. d. 41.70> καί λίθον Εἰλείθυιαν ἔων βεβριθότι φόρτῳ,
<nonn. d. 41.71> θλιβομένης πολύπαιδος ἀκοντιστῆρα γενέθλης,
<nonn. d. 41.72> χανδὸν ὅλου ποταμοῖο ῥόον νεφεληδὸν ἀφύσσων
<nonn. d. 41.73> στήθεϊ παφληάφοντι μογοστόκον ἔστασεν ὕδωρ,
<nonn. d. 41.74> λύσας γαστέρος ὄγκον: ἐπασσυτέρους δὲ διώκων
<nonn. d. 41.75> δισσοτόκους υἱῆας ἀνήρυγεν ἔγκυος αὐχήν,
<nonn. d. 41.76> πορθμὸν ἔχων τοκετοῖο λεχώιον ἀνθερεῶνα:
<nonn. d. 41.77> Ζεὺς τότε κοῦρος ἔην, ἔτι που βρέφος: οὔ ποτε πυκνῷ
<nonn. d. 41.78> θερμὸν ἀνασχίζουσα νέφος βητάρμονι παλμῷ
<nonn. d. 41.79> ἀστεροπὴ σελάγιζε, καὶ οὐ Τιτηνίδι χάρμῃ
<nonn. d. 41.80> Ζηνὸς ἀοσσητῆρες ὀιστεύοντο κεραυνοί:
<nonn. d. 41.81> οὐδὲ συνερχομένων νεφέων μυκήτορι ῥόμβῳ
<nonn. d. 41.82> βρονταίη βαρύδουπος ἐβόμβεεν ὄμβριος ἠχώ.
<nonn. d. 41.83> ἀλλὰ πόλις Βερόη προτέρη πέλεν, ἣν ἅμα γαίῃ
<nonn. d. 41.84> πρωτοφανὴς ἐνόησεν ὁμήλικα σύμφυτος Αἰών:
<nonn. d. 41.85> οὐ τότε Ταρσὸς ἔην τερψίμβροτος, οὐ τότε Θήβη,
<nonn. d. 41.86> οὐ τότε Σάρδιες ἦσαν, ὅπῃ Πακτωλίδος ὄχθης
<nonn. d. 41.87> χρυσὸν ἐρευγομένης ἀμαρύσσεται ὄλβιος ἰλύς,
<nonn. d. 41.88> Σάρδιες, ̓Ηελίοιο συνήλικες: οὐ γένος ἀνδρῶν,
<nonn. d. 41.89> οὐ τότε τις πόλις ἦεν ̓Αχαιιάς, οὐδὲ καὶ αὐτὴ
<nonn. d. 41.90> ̓Αρκαδίη προσέληνος: ἀνεβλάστησε δὲ μούνη
<nonn. d. 41.91> πρεσβυτέρη Φαέθοντος, ὅθεν φάος ἔσχε Σελήνη.
<nonn. d. 41.92> καὶ φθαμένη χθόνα πᾶσαν, ἑῷ παμμήτορι κόλπῳ
<nonn. d. 41.93> ἠελίου νεοφεγγὲς ἀμελγομένη σέλας αἴγλης
<nonn. d. 41.94> καὶ φάος ὀψιτέλεστον ἀκοιμήτοιο Σελήνης,
<nonn. d. 41.95> πρώτη κυανέης ἀπεσείσατο κῶνον ὀμίχλης,
<nonn. d. 41.96> καὶ χάεος ζοφόεσσαν ἀπεστυφέλιξε καλύπτρην:
<nonn. d. 41.97> καὶ φθαμένη Κύπροιο καὶ ̓́Ισθμιον ἄστυ Κορίνθου
<nonn. d. 41.98> πρώτη Κύπριν ἔδεκτο φιλοξείνῳ πυλεῶνι
<nonn. d. 41.99> ἐξ ἁλὸς ἀρτιλόχευτον, ὅτε βρυχίην ̓Αφροδίτην
<nonn. d. 41.100> οὐρανίης ὤδινεν ἀπ' αὔλακος ἔγκυον ὕδωρ,
<nonn. d. 41.101> ὁππόθι νόσφι γάμων ἀρόσας ῥόον ἄρσενε λύθρῳ
<nonn. d. 41.102> αὐτοτελὴς μορφοῦτο θυγατρογόνῳ γόνος ἀφρῷ,
<nonn. d. 41.103> καὶ Φύσις ἔπλετο μαῖα: συναντέλλων δὲ θεαίνῃ
<nonn. d. 41.104> στικτὸς ἱμάς, στεφανηδὸν ἐπ' ἰξύι κύκλον ἑλίξας,
<nonn. d. 41.105> αὐτομάτῳ ζωστῆρι δέμας μίτρωσεν ἀνάσσης.
<nonn. d. 41.106> καὶ θεὸς ἰχνεύουσα δι' ὕδατος ἄψοφον ἀκτὴν
<nonn. d. 41.107> οὐ Πάφον, οὐκ ἐπὶ Βύβλον ἀνέδραμεν, οὐ πόδα χέρσῳ
<nonn. d. 41.108> Κωλιάδος ῥηγμῖνος ἐφήρμοσεν, ἀλλὰ καὶ αὐτῶν
<nonn. d. 41.109> ὠκυτέρῃ στροφάλιγγι παρέτρεχεν ἄστυ Κυθήρων:
<nonn. d. 41.110> καὶ χρόα φυκιόεντι περιτρίψασα κορύμβῳ
<nonn. d. 41.111> πορφυρέη πέλε μᾶλλον: ἀκυμάντοιο δὲ πόντου
<nonn. d. 41.112> χεῖρας ἐρετμώσασα θεητόκον ἔσχισεν ὕδωρ
<nonn. d. 41.113> νηχομένη, καὶ στέρνον ἐπιστορέσασα θαλάσσῃ
<nonn. d. 41.114> σιγαλέην ἀνέκοπτε χαρασσομένην ἅλα ταρσῷ,
<nonn. d. 41.115> καὶ δέμας ᾐώρησε, διχαζομένης δὲ γαλήνης
<nonn. d. 41.116> ποσσὶν ἀμοιβαίοισιν ὀπίστερον ὤθεεν ὕδωρ:
<nonn. d. 41.117> καὶ Βερόης ἐπέβαινε: ποδῶν δ' ἐπίβαθρα θεαίνης
<nonn. d. 41.118> ἐξ ἁλὸς ἐρχομένης ναέτης ἐψεύσατο Κύπρου.
<nonn. d. 41.119> πρώτη Κύπριν ἔδεκτο: καὶ ὑψόθι γείτονος ὅρμου
<nonn. d. 41.120> αὐτοφυεῖς λειμῶνες ἐρευγόμενοι βρύα ποίης
<nonn. d. 41.121> ἤνθεον ἔνθα καὶ ἔνθα, πολυψαμάθῳ δ' ἐνὶ κόλπῳ
<nonn. d. 41.122> ἠιόνες ῥοδέοισιν ἐφοινίσσοντο κορύμβοις,
<nonn. d. 41.123> πέτρη δ' ἀφριόωσα θυώδεος ἔγκυος οἴνου
<nonn. d. 41.124> πορφυρέην ὠδῖνα χαραδραίῳ τέκε μαζῷ,
<nonn. d. 41.125> ληναίαις λιβάδεσσι κατάσκιον ὄμβρον ἐέρσης...
<nonn. d. 41.126> ἀργεννὴ κελάρυζε γαλαξαίῳ χύσις ὁλκῷ:
<nonn. d. 41.127> αὐτοχύτου δὲ μύροιο μετάρσιον ἀτμὸν ἑλίσσων
<nonn. d. 41.128> ἠερίους ἐμέθυσσε πόρους εὔοδμος ἀήτης.
<nonn. d. 41.129> καὶ τότε θοῦρον ̓́Ερωτα, γονῆς πρωτόσπορον ἀρχήν,
<nonn. d. 41.130> ἁρμονίης κόσμοιο φερέσβιον ἡνιοχῆα,
<nonn. d. 41.131> ἀρτιφανὴς ὤδινεν ἐπ' ὀφρύσι γείτονος ὅρμου:
<nonn. d. 41.132> καὶ πάις ὠκυπόδης, κόπον ἄρσενα ποσσὶ τινάξας,
<nonn. d. 41.133> γαστρὸς ἀμαιεύτοιο μογοστόκον ἔφθασεν ὥρην,
<nonn. d. 41.134> μητρὸς ἀνυμφεύτοιο μεμυκότα κόλπον ἀράξας,
<nonn. d. 41.135> θερμὸς ἔτι πρὸ τόκοιο: κυβιστητῆρι δὲ παλμῷ
<nonn. d. 41.136> δινεύων πτερὰ κοῦφα πύλας ὤιξε λοχείης.
<nonn. d. 41.137> καὶ ταχὺ αἰγλήεντι θορὼν ἐπί μητρὸς ἀγοστῷ
<nonn. d. 41.138> ἄστατος ἀκλινέεσσιν ̓́Ερως ἀνεπάλλετο μαζοῖς,
<nonn. d. 41.139> στήθεϊ παιδοκόμῳ τετανυσμένος: εἶχε δὲ φορβῆς
<nonn. d. 41.140> ἵμερον αὐτοδίδακτον: ἀνημέλκτοιο δὲ θηλῆς
<nonn. d. 41.141> ἄκρα δακὼν γονίμων λιβάδων τεθλιμμένον ὄγκῳ
<nonn. d. 41.142> οἰδαλέων ἀκόρητος ὅλον γλάγος ἔσπασε μαζῶν.
<nonn. d. 41.143> ῥίζα βίου, Βερόη, πολίων τροφός, εὖχος ἀνάκτων,
<nonn. d. 41.144> πρωτοφανής, Αἰῶνος ὁμόσπορε, σύγχρονε κόσμου,
<nonn. d. 41.145> ἕδρανον ̔Ερμείαο, Δίκης πέδον, ἄστυ θεμίστων,
<nonn. d. 41.146> ἔνδιον Εὐφροσύνης, Παφίης δόμος, οἶκος ̓Ερώτων,
<nonn. d. 41.147> Βάκχου τερπνὸν ἔδεθλον, ἐναύλιον ἰοχεαίρης,
<nonn. d. 41.148> Νηρεΐδων ἀνάθημα, Διὸς δόμος, ̓́Αρεος αὐλή,
<nonn. d. 41.149> ̓Ορχομενὸς Χαρίτων, Λιβανηίδος ἄστρον ἀρούρης,
<nonn. d. 41.150> Τηθύος ἰσοέτηρος, ὁμόδρομος ̓Ωκεανοῖο,
<nonn. d. 41.151> ὃς Βερόην ἐφύτευσεν ἑῷ πολυπίδακι παστῷ
<nonn. d. 41.152> Τηθύος ἰκμαλέοισιν ὁμιλήσας ὑμεναίοις,
<nonn. d. 41.153> ἥν περ ̓Αμυμώνην ἐπεφήμισαν, εὖτέ ἑ μήτηρ
<nonn. d. 41.154> ὑδρηλῆς φιλότητος ὑποβρυχίῃ τέκεν εὐνῇ
<nonn. d. 41.155> ἀλλά τις ὁπλοτέρη πέλεται φάτις, ὅττί μιν αὐτὴ
<nonn. d. 41.156> ἀνδρομέης Κυθέρεια κυβερνήτειρα γενέθλης
<nonn. d. 41.157> ̓Ασσυρίῳ πάνλευκον ̓Αδώνιδι γείνατο μήτηρ:
<nonn. d. 41.158> καὶ δρόμον ἐννεάκυκλον ἀναπλήσασα Σελήνης
<nonn. d. 41.159> φόρτον ἐλαφρίζει: φθάμενος δέ μιν ὠκέι ταρσῷ,
<nonn. d. 41.160> ἐσσομένων κήρυκα, Λατινίδα δέλτον, ἀείρων,
<nonn. d. 41.161> εἰς Βερόης ὠδῖνα μογοστόκος ἤλυθεν ̔Ερμῆς,
<nonn. d. 41.162> καὶ Θέμις Εἰλείθυια, καὶ οἰδαλέου διὰ κόλπου
<nonn. d. 41.163> στεινομένης ὠδῖνος ἀναπτύξασα καλύπτρην
<nonn. d. 41.164> ὀξὺ βέλος κούφιζε πεπαινομένου τοκετοῖο,
<nonn. d. 41.165> θεσμὰ Σόλωνος ἔχουσα: πιεζομένη δὲ λοχείῃ
<nonn. d. 41.166> λυσιτόκῳ βαρὺ νῶτον ἐπικλίνασα θεαίνῃ
<nonn. d. 41.167> Κύπρις ἀνωδίνεσκε, καὶ ̓Ατθίδος ὑψόθι βίβλου
<nonn. d. 41.168> παῖδα σοφὴν ἐλόχευσε, Λακωνίδες οἷα γυναῖκες
<nonn. d. 41.169> υἱέας ὠδίνουσιν ἐπ' εὐκύκλοιο βοείης:
<nonn. d. 41.170> καὶ τόκον ἀρτιλόχευτον ἀπέπτυε θήλεϊ κόλπῳ
<nonn. d. 41.171> ἄρσενα μαῖαν ἔχουσα δικασπόλον υἱέα Μαίης:
<nonn. d. 41.172> καὶ βρέφος εἰς φάος ἦγεν. ἐχυτλώσαντο δέ κούρην
<nonn. d. 41.173> τέσσαρες ἄστεα πάντα διιππεύοντες ἀῆται,
<nonn. d. 41.174> ἐκ Βερόης ἵνα γαῖαν ὅλην πλήσωσι θεμίστων:
<nonn. d. 41.175> τῇ δὲ λοχευομένῃ πρωτάγγελος εἰσέτι θεσμῶν
<nonn. d. 41.176> ̓Ωκεανὸς πόρε χεῦμα λεχώιον ἰξύι κόσμου
<nonn. d. 41.177> ἀενάῳ τελαμῶνι χέων μιτρούμενον ὕδωρ:
<nonn. d. 41.178> χερσὶ δὲ γηραλέῃσιν ἐς ἀρτιτόκου χρόα κούρης
<nonn. d. 41.179> σπάργανα πέπλα Δίκης ἀνεκούφισε σύντροφος Αἰών,
<nonn. d. 41.180> μάντις ἐπεσσομένων, ὅτι γήραος ἄχθος ἀμείβων,
<nonn. d. 41.181> ὡς ὄφις ἀδρανέων φολίδων σπείρημα τινάξας,
<nonn. d. 41.182> ἔμπαλιν ἡβήσειε λελουμένος οἴδμασι θεσμῶν:
<nonn. d. 41.183> θεσπεσίην δὲ θύγατρα λοχευομένης ̓Αφροδίτης
<nonn. d. 41.184> σύνθροον ἐκρούσαντο μέλος τετράζυγες ̔͂Ωραι.
<nonn. d. 41.185> καὶ Παφίης ὠδῖνα τελεσσιγόνοιο μαθόντες
<nonn. d. 41.186> θῆρες ἐβακχεύοντο: λέων δέ τις ἁβρὸν ἀθύρων
<nonn. d. 41.187> χείλεϊ μειλιχίῳ ῥαχίην ἠσπάζετο ταύρου,
<nonn. d. 41.188> ἀκροτέροις στομάτεσσι φίλον μυκηθμὸν ἰάλλων,
<nonn. d. 41.189> καὶ τροχαλῇ βαρύδουπον ἐπιρρήσσων πέδον ὁπλῇ
<nonn. d. 41.190> ἵππος ἀνεκροτάλιζε γενέθλιον ἦχον ἀράσσων,
<nonn. d. 41.191> καὶ ποδὸς ὑψιπόροιο θορὼν ἐπιβήτορι παλμῷ
<nonn. d. 41.192> πόρδαλις αἰολόνωτος ἐπεσκίρτησε λαγωῷ,
<nonn. d. 41.193> ὠρυγῆς δ' ὀλόλυγμα χέων φιλοπαίγμονι λαιμῷ
<nonn. d. 41.194> ἀδρύπτοις γενύεσσι λύκος προσπτύξατο ποίμνην,
<nonn. d. 41.195> καί τις ἐνὶ ξυλόχοισι λιπών κεμαδοσσόον ἄγρην,
<nonn. d. 41.196> ἄλλον ἔχων γλυκὺν οἶστρον, ἁμιλλητῆρι χορείῃ
<nonn. d. 41.197> ὀρχηστὴρ ἐρίδαινε κύων βητάρμονι κάπρῳ,
<nonn. d. 41.198> καὶ πόδας ὀρθώσασα, περιπλεχθεῖσα δὲ δειρῇ,
<nonn. d. 41.199> ἄρκτος ἀδηλήτῳ δαμάλην ἠγκάσσατο δεσμῷ,
<nonn. d. 41.200> πυκνὰ δὲ κυρτώσασα φιλέψιον ἄντυγα κόρσης
<nonn. d. 41.201> πόρτις ἀνεσκίρτησε, δέμας λιχμῶσα λεαίνης,
<nonn. d. 41.202> ἡμιτελές μύκημα νέων πέμπουσα γενείων,
<nonn. d. 41.203> καὶ φιλίων ἐλέφαντι δράκων ἔψαυεν ὀδόντων:
<nonn. d. 41.204> καὶ δρύες ἐφθέγξαντο: γαληναίῳ δὲ προσώπῳ
<nonn. d. 41.205> ἠθάδα πέμπε γέλωτα φιλομμειδὴς ̓Αφροδίτη,
<nonn. d. 41.206> τερπομένων ὁρόωσα λεχώια παίγνια θηρῶν.
<nonn. d. 41.207> πᾶσι μὲν ἀμφελέλιζε γεγηθότα κύκλον ὀπωπῆς,
<nonn. d. 41.208> πᾶσιν ὁμοῦ: μούνην δὲ συῶν οὐκ ἤθελε λεύσσειν
<nonn. d. 41.209> τερπωλήν, ἅτε μάντις, ἐπεί συὸς εἰκόνι μορφῆς
<nonn. d. 41.210> ̓́Αρης καρχαρόδων θανατηφόρον ἰὸν ἰάλλων
<nonn. d. 41.211> ζηλομανὴς ἤμελλεν ̓Αδώνιδι πότμον ὑφαίνειν.
<nonn. d. 41.212> καὶ Βερόην γελόωσαν ἔτι βρέφος ἅμματι χειρῶν
<nonn. d. 41.213> δεξαμένη παρὰ μητρὸς ὅλου κόσμοιο τιθήνη
<nonn. d. 41.214> παρθένος ̓Αστραίη, χρυσέης θρέπτειρα γενέθλης,
<nonn. d. 41.215> ἔννομα παππάζουσαν ἀνέτρεφεν ἔμφρονι μαζῷ:
<nonn. d. 41.216> παρθενίῳ δὲ γάλακτι ῥοὰς βλύζουσα θεμίστων
<nonn. d. 41.217> χείλεα παιδὸς ἔδευσε, καὶ ἔβλυεν εἰς στόμα κούρης
<nonn. d. 41.218> ̓Ατθίδος ἡδυτόκοιο περιθλίψασα μελίσσης
<nonn. d. 41.219> δαιδαλέην ὠδῖνα πολυτρήτοιο λοχείης,
<nonn. d. 41.220> κηρία φωνήεντα σοφῷ κεράσασα κυπέλλῳ:
<nonn. d. 41.221> εἴ ποτε διψαλέη ποτὸν ᾔτεεν, ὤρεγε κούρῃ
<nonn. d. 41.222> Πύθιον ̓Απόλλωνι λάλον πεφυλαγμένον ὕδωρ
<nonn. d. 41.223> ἢ ῥόον ̓Ιλισσοῖο, τὸν ἔμπνοον ̓Ατθίδι Μούσῃ
<nonn. d. 41.224> Πιερικαὶ δονέουσιν ἐπ' ᾐόνι Φοιβάδες αὖραι:
<nonn. d. 41.228> καὶ στάχυν ἀστερόεντα περιγνάμψασα κορύμβῳ
<nonn. d. 41.229> χρύσεον, οἷά περ ὁρμόν, ἐπ' αὐχένι θήκατο κούρης.
<nonn. d. 41.225> κοῦραι δ' ἁβρὰ λοετρὰ χορίτιδες ̓Ορχομενοῖο
<nonn. d. 41.226> ἀμφίπολοι Παφίης μεμελημένον ἐννέα Μούσαις
<nonn. d. 41.227> ἐκ κρήνης ἀρύοντο νοήμονος ἵππιον ὕδωρ.
<nonn. d. 41.230> καὶ Βερόη βλάστησεν ὁμόδρομος ἰοχεαίρῃ,
<nonn. d. 41.231> δίκτυα θηρητῆρος ἀερτάζουσα τοκῆος:
<nonn. d. 41.232> καὶ Παφίης ὅλον εἶδος ὁμόγνιον εἶχε τεκούσης
<nonn. d. 41.233> καὶ πόδας αἰγλήεντας: ὑπερκύψασα δὲ πόντου
<nonn. d. 41.234> χιονέῳ σκαίρουσα Θέτις βητάρμονι ταρσῷ
<nonn. d. 41.235> ἄλλην ἀργυρόπεζαν ἴδεν Θέτιν: αἰδομένη δὲ
<nonn. d. 41.236> κρύπτετο δειμαίνουσα πάλιν στόμα Κασσιεπείης.
<nonn. d. 41.237> ̓Ασσυρίην δ' ἑτέρην δεδοκημένος ἄζυγα κούρην
<nonn. d. 41.238> Ζεὺς πάλιν ἐπτοίητο, καἰ ἤθελεν εἶδος ἀμεῖψαι:
<nonn. d. 41.239> καί νύ κε φόρτον ̓́Ερωτος ἔχων ταυρώπιδι μορφῇ
<nonn. d. 41.240> ἀκροβαφὴς πεφόρητο δι' ὕδατος ἴχνος ἐρέσσων,
<nonn. d. 41.241> κουφίζων ἀδίαντον ὑπὲρ νώτοιο γυναῖκα,
<nonn. d. 41.242> εἰ μὴ μνῆστις ἔρυκε βοοκραίρων ὑμεναίων
<nonn. d. 41.243> Σιδονίς, ἀστερόεν δὲ μέλος ζηλήμονι λαιμῷ
<nonn. d. 41.244> νυμφίος Εὐρώπης μυκήσατο, Ταῦρος ̓Ολύμπου,
<nonn. d. 41.245> μὴ βοὸς ἰσοτύποιο δι' αἰθέρος εἰκόνα τεύχων
<nonn. d. 41.246> ποντοπόρων στήσειε νεώτερον ἄστρον ̓Ερώτων:
<nonn. d. 41.247> καὶ Βερόην διεροῖσιν ὀφειλομένην ὑμεναίοις
<nonn. d. 41.248> γνωτῷ λεῖπεν ἄκοιτιν, ἐπιχθονίης περὶ νύμφης
<nonn. d. 41.249> ὑσμίνην γαμίης πεφυλαγμένος ἐννοσιγαίου.
<nonn. d. 41.250> τοίη ἔην Βερόη, Χαρίτων θάλος: εἴ ποτε κούρη
<nonn. d. 41.251> λαροτέρην σίμβλοιο μελίρρυτον ἤπυε φωνήν,
<nonn. d. 41.252> ἡδυεπὴς ἀκόρητος ἐφίστατο χείλεσι Πειθὼ
<nonn. d. 41.253> καὶ πινυτὰς οἴστρησεν ἀκηλήτων φρένας ἀνδρῶν:
<nonn. d. 41.254> ̓Ασσυρίης δ' ἔκρυπτον ὁμήγυριν ἥλικος ἥβης
<nonn. d. 41.255> ὀφθαλμοὶ γελόωντες, ἀκοντιστῆρες ̓Ερώτων,
<nonn. d. 41.256> φαιδροτέραις χαρίτεσσιν, ὅσον πλέον ἄστρα καλύπτει
<nonn. d. 41.257> ἀννεφέλους ἀκτῖνας ἀκτῖνας ὀιστεύουσα Σελήνη
<nonn. d. 41.258> πλησιφαής: λευκοὶ δὲ παρὰ σφυρὰ νείατα κούρης
<nonn. d. 41.259> πορφυρέοις μελέεσσιν ἐφοινίσσοντο χιτῶνες.
<nonn. d. 41.260> οὐ νέμεσίς ποτε τοῦτο, καὶ εἰ πλέον ἥλικος ἥβης
<nonn. d. 41.261> τηλίκον ἔλλαχεν εἶδος, ἐπεί νύ οἱ ἀμφὶ προσώπῳ
<nonn. d. 41.262> κάλλεα διχθαδίων ἀμαρύσσετο φαιδρὰ τοκήων.
<nonn. d. 41.263> τὴν τότε Κύπρις ἰδοῦσα, νοήμονος ἔγκυος ὀμφῆς,
<nonn. d. 41.264> ὠκυτέρην ἐλέλιζε περιστρωφῶσα μενοινήν,
<nonn. d. 41.265> καὶ νόον ἱππεύσασα περὶ χθόνα πᾶσαν ἀλήτην
<nonn. d. 41.266> φαιδρὰ παλαιγενέων διεμέτρεε βάθρα πολήων,
<nonn. d. 41.267> ὅττι φερωνυμίην ἑλικώπιδος εἶχε Μυκήνης
<nonn. d. 41.268> στέμματι τειχιόεντι περιζωσθεῖσα Μυκήνη
<nonn. d. 41.269> Κυκλώπων κανόνεσσι, καὶ ὡς νοτίῳ παρὰ Νείλῳ
<nonn. d. 41.270> Θήβης ἀρχεγόνοιο φερώνυμος ἔπλετο Θήβη:
<nonn. d. 41.271> καὶ Βερόης μενέαινεν ἐπώνυμον ἄστυ χαράξαι,
<nonn. d. 41.272> ἀντιτύπων μεθέπουσα φιλόπτολιν οἶστρον ̓Ερώτων.
<nonn. d. 41.273> φραζομένη δὲ Σόλωνος ἀλεξικάκων στίχα θεσμῶν
<nonn. d. 41.274> δόχμιον ὄμμα τίταινεν ἐς εὐρυάγυιαν ̓Αθήνην,
<nonn. d. 41.275> γνωτῆς ζῆλον ἔχουσα δικασπόλον: ἐσσυμένῳ δὲ
<nonn. d. 41.276> ἠερίην ἁψῖδα διερροίζησε πεδίλῳ
<nonn. d. 41.277> εἰς δόμον ̓Αρμονίης παμμήτορος, ὁππόθι νύμφη
<nonn. d. 41.278> εἴκελον οἶκον ἔναιε τύπῳ τετράζυγι κόσμου
<nonn. d. 41.280> ἀρραγέες πισύρεσσιν ἐμιτρώθησαν ἀήταις:
<nonn. d. 41.281> καὶ δόμον ἐρρύοντο περίτροχον εἰκόνα κόσμου
<nonn. d. 41.282> δμωίδες ἔνθα καὶ ἔνθα: μεριζομένων δὲ θυρέτρων
<nonn. d. 41.283> ̓Αντολίη θεράπαινα πύλην περιδέδρομεν Εὔρου,
<nonn. d. 41.284> καὶ Ζεφύρου πυλεῶνα Δύσις, θρέπτειρα Σελήνης,
<nonn. d. 41.285> καὶ Νότιον πυρόεντα Μεσημβριὰς εἶχεν ὀχῆα,
<nonn. d. 41.286> καὶ πυκινὴν νεφέεσσι, παλυνομένην δὲ χαλάζῃ
<nonn. d. 41.287> ἄρκτος ὑποδρήστειρα πύλην ἐπέτασσε Βορῆος.
<nonn. d. 41.288> κεῖθι Χάρις προθοροῦσα, συνέμπορος ἀφρογενείῃ,
<nonn. d. 41.289> Εὔρου κόψε θύρετρον ̓Εώιον: ἐνδόμυχος δὲ
<nonn. d. 41.290> ̓Αντολίης κροκόεντος ἀρασσομένου πυλεῶνος
<nonn. d. 41.291> ἄνδραμεν ̓Αστυνόμεια διάκτορος, ἱσταμένην δὲ
<nonn. d. 41.292> Κύπριν ἐσαθρήσασα παρὰ προπύλαια μελάθρου
<nonn. d. 41.293> ποσσὶ παλιννόστοισι προάγγελος ἦλθεν ἀνάσσῃ.
<nonn. d. 41.294> ἡ μὲν ἐποιχομένη πολυδαίδαλον ἱστὸν ̓Αθήνης
<nonn. d. 41.295> κερκίδι πέπλον ὕφαινεν: ὑφαινομένου δὲ χιτῶνος
<nonn. d. 41.296> πρώτην γαῖαν ἔπασσε μεσόμφαλον, ἀμφὶ δὲ γαίῃ
<nonn. d. 41.297> οὐρανὸν ἐσφαίρωσε τύπῳ κεχαραγμένον ἄστρων,
<nonn. d. 41.298> συμφερτὴν δὲ θάλασσαν ἐφήρμοσε σύζυγι γαίῃ:
<nonn. d. 41.299> καὶ ποταμοὺς ποίκιλλεν, ἐπ' ἀνδρομέῳ δὲ μετώπῳ
<nonn. d. 41.300> ταυροφυὴς μορφοῦτο κερασφόρος ἔγχλοος εἰκών:
<nonn. d. 41.301> καὶ πυμάτην παρὰ πέζαν ἐυκλώστοιο χιτῶνος
<nonn. d. 41.302> ὠκεανὸν κύκλωσε περίδρομον ἄντυγι κόσμου.
<nonn. d. 41.303> ἀμφίπολος δέ οἱ ἦλθε καὶ ἐγγύθι θήλεος ἱστοῦ
<nonn. d. 41.304> ἱσταμένην ἤγγειλε παρὰ προθύροις ̓Αφροδίτην.
<nonn. d. 41.305> καὶ θεός, ὡς ἤκουσε, μίτους ῥίψασα χιτῶνος
<nonn. d. 41.306> θέσκελον ἱστοπόνων ἀπεσείσατο κερκίδα χειρῶν:
<nonn. d. 41.307> καὶ ταχινὴ πυκάσασα δέμας χιονώδεϊ πέπλῳ
<nonn. d. 41.308> φαιδροτέρη χρυσέης ὑπερίζανεν ἠθάδος ἕδρης,
<nonn. d. 41.309> δεχνυμένη Κυθέρειαν, ἀναΐξασα δὲ θώκου
<nonn. d. 41.310> τηλεφανῆ κύδηνεν ἐπερχομένην ̓Αφροδίτην.
<nonn. d. 41.311> καὶ Παφίην ἵδρυσεν ἐπὶ θρόνον ἐγγὺς ἀνάσσης
<nonn. d. 41.312> Εὐρυνόμη τανύπεπλος: ἀτυζομένου δὲ προσώπου
<nonn. d. 41.313> Κύπριν ὀπιπεύουσα κατηφέι μάρτυρι μορφῇ
<nonn. d. 41.314> παντρόφος ̔Αρμονίη φιλίῳ μειλίξατο μύθῳ:
<nonn. d. 41.315> “ ̔Ρίζα βίου, Κυθέρεια φυτοσπόρε, μαῖα γενέθλης,
<nonn. d. 41.316> ἐλπὶς ὅλου κόσμοιο, τεῆς ὑπὸ νεύματι βουλῆς
<nonn. d. 41.317> ἀπλανέες κλώθουσι πολύτροπα νήματα Μοῖραι...”
<nonn. d. 41.318> “... εἰρομένῃ θέσπιζε, καὶ ὡς βιότοιο τιθήνη,
<nonn. d. 41.319> ὡς τροφὸς ἀθανάτων, ὡς σύγχρονος ἥλικι κόσμῳ,
<nonn. d. 41.320> εἰπέ: τίνι πτολίων βασιληίδος ὄργανα φωνῆς
<nonn. d. 41.321> λυσιπόνων ἀτίνακτα φυλάσσεται ἡνία θεσμῶν ;
<nonn. d. 41.322> ὅττι πολυχρονίοιο πόθου δεδονημένον οἴστρῳ
<nonn. d. 41.323> ̔́Ηρης κέντρον ἔχοντα κασιγνήτων ὑμεναίων
<nonn. d. 41.324> εἰς χρόνον ἱμείροντα τριηκοσίων ἐνιαυτῶν
<nonn. d. 41.325> Ζῆνα γάμοις ἔζευξα: χάριν δέ μοι ἄξιον ἔργων
<nonn. d. 41.326> μισθὸν ἑοῦ θαλάμοιο νοήμονι νεῦσε καρήνῳ,
<nonn. d. 41.327> ὅττι μιῇ πολίων, ὧν ἔλλαχον, ἐγγυαλίξει
<nonn. d. 41.328> θεσμὰ Δίκης, ποθέω δὲ δαήμεναι, εἰ χθονὶ Κύπρου
<nonn. d. 41.329> ἠὲ Πάφῳ τάδε δῶρα φυλάσσεται ἠὲ Κορίνθῳ
<nonn. d. 41.330> ἢ Σπάρτῃ, Λυκόοργος ὅθεν πέλεν, ἠὲ καὶ αὐτῆς
<nonn. d. 41.331> κούρης ἡμετέρης Βερόης εὐήνορι πάτρῃ.
<nonn. d. 41.332> ἀλλὰ δίκης ἀλέγιζε καὶ ἁρμονίην πόρε κόσμῳ
<nonn. d. 41.333> ̔Αρμονίη γεγαυῖα βιοσσόος: εἰς σὲ γὰρ αὐτὴ
<nonn. d. 41.334> πέμψεν ἐπειγομένην με θεμιστοπόλων τροφὸς ἀνδρῶν,
<nonn. d. 41.335> παρθένος ἀστερόεσσα: τὸ δὲ πλέον ἔννομος ̔Ερμῆς
<nonn. d. 41.336> τοῦτο γέρας μεθέηκε, βιαζομένους ἵνα μούνη
<nonn. d. 41.337> ἀνέρας, οὓς ἔσπειρα, γάμου θεσμοῖσι σαώσω.”
<nonn. d. 41.338> ὣς φαμένην θάρσυνε θεὰ καὶ ἀμείβετο μύθῳ:
<nonn. d. 41.339> “ Γίνεο θαρσαλέη, μὴ δείδιθι, μῆτερ ̓Ερώτων:
<nonn. d. 41.340> ἑπτὰ γὰρ ἐν πινάκεσσιν ἔχω μαντήια κόσμου,
<nonn. d. 41.341> καὶ πίνακες γεγάασιν ἐπώνυμοι ἑπτὰ πλανήτων.
<nonn. d. 41.342> πρῶτος ἐυτροχάλοιο φερώνυμός ἐστι Σελήνης:
<nonn. d. 41.343> δεύτερος ̔Ερμείαο πίναξ χρύσειος ἀκούει
<nonn. d. 41.344> στίλβων, ᾧ ἔνι πάντα τετεύχαται ὄργια θεσμῶν:
<nonn. d. 41.345> οὔνομα σὸν μεθέπει ῥοδόεις τρίτος: ὑμετέρου γὰρ
<nonn. d. 41.346> ἀστέρος ̓Ηῴοιο φέρει τύπον: ἑπταπόρων δὲ
<nonn. d. 41.347> τέτρατος ̓Ηελίοιο μεσόμφαλός ἐστι πλανήτων:
<nonn. d. 41.348> πέμπτος ἐρευθιόων πυρόεις κικλήσκεται ̓́Αρης:
<nonn. d. 41.349> καὶ Φαέθων Κρονίδαο φατίζεται ἕκτος ἀλήτης:
<nonn. d. 41.350> ἕβδομος ὑψιπόροιο Κρόνου πέλεν οὔνομα φαίνων.
<nonn. d. 41.351> τοῖς ἔνι ποικίλα πάντα μεμορμένα θέσφατα κόσμου
<nonn. d. 41.352> γράμματι ξοινικόεντι γέρων ἐχάραξεν ̓Οφίων.
<nonn. d. 41.353> ἀλλ', ἐπεὶ ἰθυνόων με διείρεαι εἵνεκα θεσμῶν,
<nonn. d. 41.354> πρεσβυτέρῃ πολίων πρεσβήια ταῦτα φυλάσσω:
<nonn. d. 41.355> εἴτ' οὖν ̓Αρκαδίη προτέρη πέλεν ἢ πόλις ̔́Ηρης,
<nonn. d. 41.356> Σάρδιες εἰ γεγάασι παλαίτεραι, εἰ δὲ καὶ αὐτὴ
<nonn. d. 41.357> Ταρσὸς ἀειδομένη πρωτόπτολις, εἰ δέ τις ἄλλη.
<nonn. d. 41.358> οὐκ ἐδάην: Κρόνιος δὲ πίναξ τάδε πάντα διδάσκει,
<nonn. d. 41.359> τίς προτέρη βλάστησε, τίς ἔπλετο σύγχρονος ̓Ηοῦς.”
<nonn. d. 41.360> εἶπε: καὶ ἡγεμόνευεν ἐς ἀγλαὰ θέσφατα τοίχου,
<nonn. d. 41.361> εἰσόκεν ἔδρακε χῶρον, ὅπῃ Βερόης περὶ πάτρης
<nonn. d. 41.362> θέσφατον ὀψιτέλεστον ̓Οφιονίη γράφε τέχνη
<nonn. d. 41.363> ἐν πίνακι Κρονίῳ κεχαραγμένον οἴνοπι μίλτῳ:
<nonn. d. 41.364> “πρωτοφανὴς Βερόη πέλε σύγχρονος ἥλικι κόσμῳ,
<nonn. d. 41.365> νύμφης ὀψιγόνοιο φερώνυμος, ἣν μετανάσται
<nonn. d. 41.366> υἱέες Αὐσονίων, ὑπατήια φέγγεα ̔Ρώμης,
<nonn. d. 41.367> Βηρυτὸν καλέσουσιν, ἐπεὶ Λιβάνῳ πέσε γείτων...”
<nonn. d. 41.368> τοῖον ἔπος δεδάηκε θεοπρόπον. ἀλλ' ὅτε δαίμων
<nonn. d. 41.369> θέσκελον ἑβδομάτου πίνακος παρεμέτρεεν ἀρχήν,
<nonn. d. 41.370> δεύτερον ἐσκοπίαζεν, ὅπῃ παρὰ γείτονι τοίχῳ
<nonn. d. 41.371> ποικίλα παντοίης ἐχαράσσετο δαίδαλα τέχνης
<nonn. d. 41.372> μαντιπόλοις ἐπέεσσιν, ὅτι πρώτιστα νοήσει
<nonn. d. 41.373> Πὰν νόμιος σύριγγα, λύρην ̔Ελικώνιος ̔Ερμῆς,
<nonn. d. 41.374> δίθροον ἁβρὸς ̔́Υαγνις ἐυτρήτου μέλος αὐλοῦ,
<nonn. d. 41.375> ̓Ορφεὺς μυστιπόλοιο θεηγόρα χεύματα μολπῆς,
<nonn. d. 41.376> καὶ Λίνος εὐεπίην Φοιβήιος, ̓Αρκάς ἀλήτης
<nonn. d. 41.377> μέτρα δυωδεκάμηνα καὶ ̓Πελίοιο πορείην,
<nonn. d. 41.378> μητέρα τικτομένων ἐτέων τετράζυγι δίφρῳ,
<nonn. d. 41.379> καὶ σοφὸς ̓Ενδυμίων ἑτερότροπα δάκτυλα κάμψας
<nonn. d. 41.380> γνώσεται ἄστατα κύκλα παλιννόστοιο Σελήνης
<nonn. d. 41.381> τριπλόα καὶ στοιχεῖον ὁμόζυγον ἄζυγι μίξας
<nonn. d. 41.382> Κάδμος ἐυγλώσσοιο διδάξεται ὄργια φωνῆς,
<nonn. d. 41.383> θεσμὰ Σόλων ἄχραντα, καὶ ἔννομον ̓Ατθίδι πεύκῃ
<nonn. d. 41.384> συζυγίης ἀλύτοιο συνωρίδα δίζυγα Κέκροψ.
<nonn. d. 41.385> καὶ Παφίη μετὰ πάντα πολύτροπα δαίδαλα Μούσης
<nonn. d. 41.386> πυκνὰ πολυσπερέων παρεμέτρεεν ἔργα πολήων:
<nonn. d. 41.387> καὶ πίνακος γραπτοῖο μέσην ὑπὲρ ἄντυγα κόσμου
<nonn. d. 41.388> τοῖν ἔπος σοφὸν εὗρε πολύστιχον ̔Ελλάδι Μούσῃ:
<nonn. d. 41.389> “Σκῆπτρον ὅλης Αὔγουστος ὅτε χθονὸς ἡνιοχεύσει,
<nonn. d. 41.390> ̔Ρώμῃ μὲν ζαθέῃ δωρήσεται Αὐσόνιος Ζεὺς
<nonn. d. 41.391> κοιρανίην, Βερόῃ δὲ χαρίζεται ἡνία θεσμῶν,
<nonn. d. 41.392> ὁππότε θωρηχθεῖσα φερεσσακέων ἐπὶ νηῶν
<nonn. d. 41.393> φύλοπιν ὑγρομόθοιο κατευνήσει Κλεοπάτρης:
<nonn. d. 41.394> πρὶν γὰρ ἀτασθαλίη πολιπόρθιος οὔ ποτε λήξει
<nonn. d. 41.395> εἰρήνην κλονέουσα σαόπτολιν, ἄχρι δικάζει
<nonn. d. 41.396> Βηρυτὸς βιότοιο γαληναίοιο τιθήνη
<nonn. d. 41.397> γαῖαν ὁμοῦ καὶ πόντον, ἀκαμπέι τείχεϊ θεσμῶν
<nonn. d. 41.398> ἄστεα πυργώσασα, μία πτόλις ἄστεα κόσμου.”
<nonn. d. 41.399> καὶ θεός, ὁππότε πᾶσαν ̓Οφιονίην μάθεν ὀμφήν,
<nonn. d. 41.400> εἰς ἑὸν οἶκον ἔβαινε παλίνδρομος: ἑζομένου δὲ
<nonn. d. 41.401> υἱέος ἐγγὺς ἔθηκεν ἑὴν χρυσήλατον ἕδρην,
<nonn. d. 41.402> καὶ μέσον ἀγκὰς ἑλοῦσα γαληνιόωντι προσώπῳ
<nonn. d. 41.403> πεπταμένῳ πήχυνε γεγηθότι κοῦρον ἀγοστῷ,
<nonn. d. 41.404> γούνασι κουφίζουσα φίλον βάρος: ἀμφότερον δὲ
<nonn. d. 41.405> καὶ στόμα παιδὸς ἔκυσσε καὶ ὄμματα: θελξινόου δὲ
<nonn. d. 41.406> ἁπτομένη τόξοιο καὶ ἀμφαφόωσα φαρέτρην,
<nonn. d. 41.407> οἷά περ ἀσχαλόωσα, δολόφρονα ῥήξατο φωνήν:
<nonn. d. 41.408> “̓Ελπὶς ὅλου βιότοιο, παραίφασις ἀφρογενείης,
<nonn. d. 41.409> νηλειὴς ἐμὰ τέκνα βιήσατο μοῦνα Κρονίων:
<nonn. d. 41.410> ἐννέα γὰρ πλήσασα μογοστόκα κύκλα Σελήνης
<nonn. d. 41.411> δριμὺ βέλος μεθέπουσα δυηπαθέος τοκετοῖο
<nonn. d. 41.412> ̔Αρμονίην ἐλόχευσα, καὶ ἄλγεα ποικίλα πάσχει
<nonn. d. 41.413> ἀχνυμένη: κούρην δὲ μογοστόκον ἔλλαχε Λητώ,
<nonn. d. 41.414> ̓́Αρτεμιν Εἰλείθυιαν, ἀρηγόνα θηλυτεράων.
<nonn. d. 41.415> τέκνον ̓Αμυμώνης ὁμογάστριον, οὔ σε διδάξω,
<nonn. d. 41.416> ὡς λάχον ἐξ ἁλὸς αἷμα καὶ αἰθέρος: ἀλλὰ τελέσσαι
<nonn. d. 41.417> ἤθελον ἄξιον ἔργον, ὅπως παρὰ μητρὶ θαλάσσῃ
<nonn. d. 41.418> οὐρανόθεν γεγαυῖα καὶ οὐρανὸν ἐν χθονὶ πήξω:
<nonn. d. 41.419> ἀλλὰ κασιγνήτης ἐπὶ κάλλεϊ σεῖο... τιταίνων
<nonn. d. 41.420> θέλγε θεούς, καὶ μᾶλλον ἴσον βέλος εἰν ἑνὶ θεσμῷ
<nonn. d. 41.421> πέμπε Ποσειδάωνι καὶ ἀμπελόεντι Λυαίῳ,
<nonn. d. 41.422> ἀμφοτέροις μακάρεσσιν: ἐγὼ δέ σοι ἄξια μόχθων
<nonn. d. 41.423> δῶρον ἑκηβολίης ἐπεοικότα μισθὸν ὀπάσσω:
<nonn. d. 41.424> δώσω σοι χρυσέην γαμίην χέλυν, ἣν παρὰ παστῷ
<nonn. d. 41.425> ̔Αρμονίῃ πόρε Φοῖβος, ἐγὼ δέ σοι ἐγγυαλίξω
<nonn. d. 41.426> ἄστεος ἐσσομένου μνημήιον, ὄφρά κεν εἴης
<nonn. d. 41.427> καὶ μετὰ τοξευτῆρα λυροκτύπος, ὥς περ ̓Απόλλων.”
<nonn. d. 42.1> ὣς φαμένη παρέπεισε: μεταχρονίῳ δὲ πεδίλῳ
<nonn. d. 42.2> θερμὸς ̓́Ερως ἀκίχητος ὑπηνέμιον πόδα πάλλων
<nonn. d. 42.3> ὑψινεφὴς πτερόεντι κατέγραφεν ἠέρα ταρσῷ,
<nonn. d. 42.4> τόξα φέρων φλογόεντα. κατωμαδίη δὲ καὶ αὐτὴ
<nonn. d. 42.5> μειλιχίου πλήθουσα πυρὸς κεχάλαστο φαρέτρη.
<nonn. d. 42.6> ὡς δ' ὁπότ' ἀννεφέλοιο δι' αἰθέρος ὀξὺς ὁδίτης
<nonn. d. 42.7> ἐκταδίῳ σπινθῆρι τιταίνεται ὄρθιος ἀστήρ,
<nonn. d. 42.8> ἤ στρατιῇ πολέμοιο φέρων τέρας ἤ τινι ναύτῃ,
<nonn. d. 42.9> αἰθέρος ἔγραφε νῶτον ὀπισθιδίῳ πυρὸς ὁλκῷ:
<nonn. d. 42.10> ὥς τότε θοῦρος ̓́Ερως πεφορημένος ὀξέι ῥοίζῳ,
<nonn. d. 42.11> παλλομένων πτερύγων ἀνεμώδεα βόμβον ἰάλλων,
<nonn. d. 42.12> ἠερόθεν ῥοίζησε: καὶ ̓Ασσυρίῃ παρὰ πέτρῃ
<nonn. d. 42.13> ἔμπυρα δισσὰ βέλεμνα μιῇ ξυνώσατο νευρῇ,
<nonn. d. 42.14> παρθενικῆς ὑπ' ἔρωτος ὁμοίιον εἰς πόθον ἕλκων
<nonn. d. 42.15> διχθαδίους μνηστῆρας ὁμοζήλων ὑμεναίων,
<nonn. d. 42.16> δαίμονα βοτρυόεντα καὶ ἡνιοχῆα θαλάσσης.
<nonn. d. 42.17> τῆμος ὁ μὲν βαθὺ κῦμα λιπὼν ἁλιγείτονος ὅρμου,
<nonn. d. 42.18> ὅς δὲ Τύρου μετὰ πέζαν, ἔσω Λιβάνοιο καρήνων
<nonn. d. 42.19> ἤντεον εἰς ἕνα χῶρον. ἀπὸ βλοσυροῖο δὲ δίφρου
<nonn. d. 42.20> πόρδαλιν ἱδρώοντα Μάρων ἀνέλυσε λεπάδνων,
<nonn. d. 42.21> καὶ κόνιν ἐξετίναξε καὶ ἔκλυσεν ὕδατι πηγῆς
<nonn. d. 42.22> θερμὸν ἀναψύχων κεχαραγμένον αὐχένα θηρῶν.
<nonn. d. 42.23> ἔνθα μολὼν ἀκίχητος ̓́Ερως ἐπὶ γείτονι κούρῃ
<nonn. d. 42.24> δαίμονας ἀμφοτέρους διδυμάονι βάλλεν ὀιστῷ,
<nonn. d. 42.25> βακχεύσας Διόνυσον ἄγειν κειμήλια νύμφῃ,
<nonn. d. 42.26> εὐφροσύνην βιότοιο καὶ οἴνοπα βότρυν ὀπώρης,
<nonn. d. 42.27> οἰστρήσας δ' ἐς ἔρωτα κυβερνητῆρα τριαίνης
<nonn. d. 42.28> διπλόον ἕδνον ἔρωτος ἅγειν ἁλιγείτονι κούρῃ,
<nonn. d. 42.29> ναύμαχον ὑγρὸν ̓́Αρηα καὶ αἰόλα δεῖπνα τραπέζης.
<nonn. d. 42.30> καὶ πλέον ἔφλεγε Βάκχον, ἐπεὶ νόον οἶνος ἐγείρει
<nonn. d. 42.31> εἰς πόθον, ὁπλοτέρων δὲ πολὺ πλέον ἄφρονι κέντρῳ
<nonn. d. 42.32> θελγομένην ἀχάλινον ἔχων πειθήνιον ἥβην:
<nonn. d. 42.33> Βάκχον ̓́Ερως τόξευεν, ὅλον βέλος εἰς φρένα πήξας:
<nonn. d. 42.34> ἔφλεγε δ', ὅσσον ἔθελγεν ἐπιστάξας μέλι πειθοῦς.
<nonn. d. 42.35> ἀμφοτέρους δ' οἴστρησε: δι' αἰθερίης δὲ κελεύθου
<nonn. d. 42.36> κυκλώσας βαλίοισιν ὁμόδρομον ἴχνος ἀήταις
<nonn. d. 42.37> νηχομένῳ νόθος ὄρνις ἀνῃώρητο πεδίλῳ,
<nonn. d. 42.38> τοῖον ἔπος βοόων φιλοκέρτομον: “ἀνέρας οἴνῳ
<nonn. d. 42.39> εἰ κλονέει Διόνυσος, ἐγὼ πυρὶ Βάκχον ὀρίνω.”
<nonn. d. 42.40> καὶ θεὸς ἀμπελόεις ἀντώπιον ὄμμα τιταίνων
<nonn. d. 42.41> ἁβρὸν ἐυπλοκάμοιο δέμας διεμέτρεε νύμφης,
<nonn. d. 42.42> θάμβος ἔχων ὀχετηγὸν ἐς ἵμερον: ἀρχομένων δὲ
<nonn. d. 42.43> ὀφθαλμὸς προκέλευθος ἐγίνετο πορθμὸς ̓Ερώτων.
<nonn. d. 42.44> πλάζετο μὲν Διόνυσος ἔσω τερψίφρονος ὕλης,
<nonn. d. 42.45> λάθριος εἰς Βερόην πεφυλαγμένον ὄμμα τιταίνων,
<nonn. d. 42.46> καὶ κατὰ βαιὸν ὄπισθεν ἐς ἀτραπὸν ἤιε κούρης:
<nonn. d. 42.47> οὐδέ οἱ εἰσορόωντι κόρος πέλεν: ἱσταμένην γὰρ
<nonn. d. 42.48> παρθένον ὅσσον ὄπωπε, τόσον πλέον ἤθελε λεύσσειν.
<nonn. d. 42.49> καὶ Κλυμένης φιλότητος ἀναμνήσας πρόμον ἄστρων
<nonn. d. 42.50> ἠέλιον λιτάνευεν, ὀπισθοτόνων ἐπὶ δίφρων
<nonn. d. 42.51> αἰθερίῳ στατὸν ἵππον ἀνασφίγγοντα χαλινῷ
<nonn. d. 42.52> μηκύνειν γλυκὺ φέγγος, ἵνα βραδὺς εἰς δύσιν ἔλθῃ
<nonn. d. 42.53> φειδομένῃ μάστιγι παλιμφυὲς ἦμαρ ἀέξων.
<nonn. d. 42.54> καὶ Βερόης μετρηδὸν ἐπ' ἴχνεσιν ἴχνος ἐρείδων,
<nonn. d. 42.55> οἷά περ ἀγνώσσων, περιδέδρομεν: ἐκ Λιβάνου δὲ
<nonn. d. 42.56> ὀκναλέου ποδὸς ἴχνος ὑποκλέπτων ἐνοσίχθων
<nonn. d. 42.57> ἐντροπαλιζομένῳ βραδυπειθέι χάζετο ταρσῷ,
<nonn. d. 42.58> καὶ νόον ἀστήρικτον ὁμοίιον εἶχε θαλάσσῃ,
<nonn. d. 42.59> κύμασι παφλάζοντα πολυφλοίσβοιο μερίμνης.
<nonn. d. 42.60> καὶ γλυκερῆς ἀκόρητος ἕσω Λιβανηίδος ὕλης
<nonn. d. 42.61> οἰώθη Διόνυσος ἐρημαίῃ παρὰ νύμφῃ,
<nonn. d. 42.62> οἰώθη Διόνυσος. ̓Ορειάδες εἴπατε Νύμφαι.
<nonn. d. 42.63> τί πλέον ἤθελεν ἄλλο φιλαίτερον, ἢ χρόα κούρης
<nonn. d. 42.64> μοῦνος ἰδεῖν δυσέρωτος ἐλεύθερος ἐννοσιγαίου;
<nonn. d. 42.71> καὶ κύσε νηρίθμοισι φιλήμασι λάθριος ?ἕρπων
<nonn. d. 42.72> χῶρον, ὅπῃ πόδα θῆκε, καὶ ἣν ἐπάτησε κονίην
<nonn. d. 42.73> παρθενικὴ ῥοδόεντι καταυγάζουσα πεδίλῳ:
<nonn. d. 42.74> καὶ γλυκὺν αὐχένα Βάκχος ἐδέρκετο, καὶ σφυρὰ κούρης
<nonn. d. 42.75> νισσομένης καὶ κάλλος, ὅ περ φύσις ὤπασε νύμφῃ,
<nonn. d. 42.76> κάλλος, ὅ περ φύσις εὗρε: καὶ οὐ ξανθόχροϊ κόσμῳ
<nonn. d. 42.77> χρισαμένη Βερόη ῥοδοειδέα κύκλα προσώπου
<nonn. d. 42.78> ψευδομένας ἐρύθηνε νόθῳ σπινθῆρι παρειάς,
<nonn. d. 42.79> οὐ χροὸς ἀντιτύποιο διαυγέι μάρτυρι χαλκῷ
<nonn. d. 42.80> μιμηλῆς ἐγέλασσεν ἐς ἄπνοον εἶδος ὀπωπῆς
<nonn. d. 42.81> κάλλος ἐὸν κρίνουσα, καὶ οὐ τεχνήμονι θεσμῷ
<nonn. d. 42.82> πολλάκις ἰσάζουσα παρ' ὀφρύσιν ἄκρα κομάων
<nonn. d. 42.83> πλαζομένης ἔστησε μετήλυδα βότρυν ἐθείρης.
<nonn. d. 42.84> ἀλλὰ γυναιμανέοντα πολὺ πλέον ὀξέι κέντρῳ
<nonn. d. 42.85> ἀγλαΐαι κλονέουσιν ἀκηδέστοιο προσώπου,
<nonn. d. 42.86> καὶ πλόκαμοι ῥυπόωντες ἀκοσμήτοιο καρήνου
<nonn. d. 42.87> ἁβρότεροι γεγάασιν, ὅτ' ἀπλεκέες καὶ ἀλῆται
<nonn. d. 42.88> χιονέῳ στιχόωσι παρήοροι ἀμφὶ προσώπῳ.
<nonn. d. 42.89> καί ποτε διψήσασα μετέστιχε γείτονα πηγήν,
<nonn. d. 42.90> οὐρανίου πυρόεντος ἱμασσομένη Κυνὸς ἀτμῷ,
<nonn. d. 42.91> χείλεσι καρχαλέοισι: καθελκομένῳ δὲ καρήνῳ
<nonn. d. 42.92> κάμπτετο κυρτωθεῖσα, καὶ εἰς στόμα πολλάκι κούρη
<nonn. d. 42.93> χερσὶ βαθυνομένῃσιν ἀρύετο πάτριον ὕδωρ,
<nonn. d. 42.94> ἄχρι κορεσσαμένη λίπε νάματα: χαζομένης δὲ
<nonn. d. 42.95> ἱμερτῇ Διόνυσος ὑποκλίνας γόνυ πηγῇ
<nonn. d. 42.96> κοιλαίνων παλάμας ἐρατὴν μιμήσατο κούρην,
<nonn. d. 42.97> νέκταρος αὐτοχύτοιο πιὼν γλυκερώτερον ὕδωρ.
<nonn. d. 42.98> καί μιν ἐσαθρήσασα πόθου δεδονημένον οἴστρῳ
<nonn. d. 42.99> πηγαίη βαθύκολπος ἀσάμβαλος ἴαχε Νύμφη:
<nonn. d. 42.100> “Ψυχρὸν ὕδωρ, Διόνυσε, μάτην πίες: οὐ δύναται γὰρ
<nonn. d. 42.101> σβέσσαι δίψαν ἔρωτος ὅλος ῥόος ̓Ωκεανοῖο,
<nonn. d. 42.102> εἴρεο σὸν γενέτην, ὅτι τηλίκον οἶδμα περήσας
<nonn. d. 42.103> νυμφίος Εὐρώπης οὐκ ἔσβεσεν ἱμερόεν πῦρ,
<nonn. d. 42.104> ἀλλ' ἔτι μᾶλλον ἔκαμνεν ἐν ὕδασιν: ὑγροπόρου δὲ
<nonn. d. 42.105> μάρτυρα λάτριν ̓́Ερωτος ἔχεις ̓Αλφειὸν ἀλήτην,
<nonn. d. 42.106> ὅττι τόσοις ῥοθίοισι δι' ὕδατος ὕδατα σύρων
<nonn. d. 42.107> οὐ φύγε θερμὸν ἔρωτα, καὶ εἰ πέλεν ὑγρὸς ὁδίτης.”
<nonn. d. 42.108> ὣς φαμένη πηγαῖον ἐδύσατο σύγχροον ὕδωρ
<nonn. d. 42.109> νηιὰς ἀκρήδεμνος ἐπεγγελόωσα Λυαίῳ.
<nonn. d. 42.110> καὶ θεὸς ὑγρομέδοντι Ποσειδάωνι μεγαίρων
<nonn. d. 42.111> εἶχε φόβον καὶ ζῆλον, ἐπεὶ πίε παρθένος ὕδωρ
<nonn. d. 42.112> ἀντὶ μέθης, καὶ κωφὸν ἐς ἠέρα ῥήξατο φωνήν,
<nonn. d. 42.113> οἶά περ εἰσαΐουσαν ἔχων πειθήμονα κούρην:
<nonn. d. 42.114> “Παρθένε, δέχνυσο νέκταρ: ἔα φιλοπάρθενον ὕδωρ:
<nonn. d. 42.115> φεῦγε ποτὸν κρηναῖον, ὅπως μὴ σεῖο κορείην
<nonn. d. 42.116> ὑδατόεις κλέψειεν ἐν ὕδασι κυανοχαίτης,
<nonn. d. 42.117> ὅττι γυναιμανέων δολόεις πέλε: Θεσσαλίδος δὲ
<nonn. d. 42.118> Τυροῦς οἶδας ἔρωτα καὶ ὑγροπόρους ὑμεναίους:
<nonn. d. 42.119> καὶ σὺ ῥόον δολόεντα φυλάσσεο, μὴ σέο μίτρην
<nonn. d. 42.120> ψευδαλέος λύσειε, γαμοκλόπος ὥς περ ̓Ενιπεύς.
<nonn. d. 42.121> ἤθελον εἰ γενόμην καὶ ἐγὼ ῥόος, ὡς ἐνοσίχθων,
<nonn. d. 42.122> καὶ κελάδων πήχυνα ποθοβλήτῳ παρὰ πηγῇ
<nonn. d. 42.123> διψαλέην ἀφύλακτον ἐμὴν Λιβανηίδα Τυρώ.”
<nonn. d. 42.124> εἶπε θεός: μελέων δὲ μετάτροπον εἶδος ἀμείψας,
<nonn. d. 42.125> ὁππόθι παρθένος ἦεν, ἐδύσατο δάσκιον ὕλην
<nonn. d. 42.126> Εὔιος ἀγρευτῆρι πανείκελος: ἁβροκόμῳ δὲ
<nonn. d. 42.127> ἀλλοφυὴς ἄγνωστος ὁμίλεεν ἄζυγι κούρῃ
<nonn. d. 42.128> εἴκελος ἡβητῆρι, καὶ ἀκλινὲς ἀμφὶ προσώπῳ
<nonn. d. 42.129> ψευδαλέον μίμημα σαόφρονος ἔπλασεν αἰδοῦς:
<nonn. d. 42.130> καὶ πῇ μὲν σκοπίαζεν ἐρημάδος ἄκρον ἐρίπνης,
<nonn. d. 42.131> πῇ δὲ τανυπτόρθοιο βαθύσκιον εἰς ῥάχιν ὕλης,
<nonn. d. 42.132> εἰς πίτυν ὄμμα φέρων λελιημένον, ἄλλοτε πεύκην
<nonn. d. 42.133> ἢ πτελέην ἐδόκευε: φυλασσομένου δὲ προσώπου
<nonn. d. 42.134> ὄμμασι λαθριδίοισιν ἐδέρκετο γείτονα κούρην,
<nonn. d. 42.135> μή μιν ἀλυσκάζειε μετάτροπος: ἠιθέῳ γὰρ
<nonn. d. 42.136> κάλλος ὀπιπεύοντι καὶ ἥλικος ὄμματα κούρης
<nonn. d. 42.137> Κυπριδίων ἐλάχεια παραίφασίς ἐστιν ̓Ερώτων.
<nonn. d. 42.138> καὶ Βερόης σχεδὸν ἦλθε καὶ ἤθελε μῦθον ἐνίψαι,
<nonn. d. 42.139> ἀλλὰ φόβῳ πεπέδητο: φιλεύιε, πῇ σέο θύρσοι
<nonn. d. 42.140> ἀνδροφόνοι; πῇ φρικτὰ κεράατα; πῇ σέο χαίτῃ
<nonn. d. 42.141> γλαυκὰ πεδοτρεφέων ὀφιώδεα δεσμὰ δρακόντων;
<nonn. d. 42.142> πῇ στομάτων μύκημα βαρύβρομον; ἆ μέγα θαῦμα,
<nonn. d. 42.143> παρθένον ἔτρεμε Βάκχος, ὃν ἔτρεμε φῦλα Γιγάντων:
<nonn. d. 42.144> γηγενέων ὀλετῆρα φόβος νίκησεν ̓Ερώτων:
<nonn. d. 42.145> τοσσατίων δ' ἤμησεν ἀρειμανέων γένος ̓Ινδῶν,
<nonn. d. 42.146> καὶ μίαν ἱμερόεσσαν ἀνάλκιδα δείδιε κούρην,
<nonn. d. 42.147> δείδιε θηλυτέρην ἁπαλόχροον: ἐν δὲ κολώναις
<nonn. d. 42.148> θηρονόμῳ νάρθηκι κατεπρήυνε λεόντων
<nonn. d. 42.149> φρικαλέον μύκημα, καὶ ἔτρεμε θῆλυν ἀπειλήν:
<nonn. d. 42.150> καί οἱ ἐριπτοίητον ὑπὸ στόμα μῦθος ἀλήτης
<nonn. d. 42.151> γλῶσσαν ἐς ἀκροτάτην ἐτιταίνετο χείλεϊ γείτων,
<nonn. d. 42.152> ἐκ φρενὸς ἀίσσων καὶ ἐπὶ φρένα νόστιμος ἕρπων:
<nonn. d. 42.153> ἀλλὰ φόβον γλυκύπικρον ἔχων αἰδήμονι σιγῇ
<nonn. d. 42.154> εἰς φάος ἐσσυμένην παλινάγρετον ἔσπασε φωνήν.
<nonn. d. 42.155> καὶ μόγις ὑστερόμυθον ὑπὸ στόμα δεσμὸν ἀράξας
<nonn. d. 42.156> αἰδοῦς ἀμβολιεργὸν ἀπεσφήκωσε σιωπήν,
<nonn. d. 42.157> καὶ Βερόην ἐρέεινε χέων ψευδήμονα φωνήν:
<nonn. d. 42.158> “̓́Αρτεμι, πῇ σέο τόξα;τίς ἥρπασε σεῖο φαρέτρην;
<nonn. d. 42.159> πῇ λίπες, ὃν φορέεις ἐπιγουνίδος ἄχρι χιτῶνα;
<nonn. d. 42.160> πῇ σέο κεῖνα πέδιλα, θοώτερα κυκλάδος αὔρης;
<nonn. d. 42.161> πῇ χορὸς ἀμφιπόλων;πῇ δίκτυα; πῇ κύνες ἀργαί;
<nonn. d. 42.162> οὐ δρόμον ἐντύνεις κεμαδοσσόον: οὐκ ἐθέλεις γὰρ
<nonn. d. 42.163> ἀγρώσσειν, ὅθι Κύπρις ̓Αδώνιδος ἐγγὺς ἰαύει.”
<nonn. d. 42.164> ἔννεπε θάμβος ἔχων ἀπατήλιον: ἐν κραδίῃ δὲ
<nonn. d. 42.165> παρθενικὴ μείδησεν: ἀπειροκάκῳ δὲ μενοινῇ
<nonn. d. 42.166> αὐχένα γαῦρον ἄειρεν ἀγαλλομένη χάριν ἥβης,
<nonn. d. 42.167> ὅττι, γυνή περ ἐοῦσα, φυὴν ἤικτο θεαίνῃ:
<nonn. d. 42.168> οὐδὲ δόλον γίνωσκε νοοπλανέος Διονύσου.
<nonn. d. 42.169> καὶ πλέον ἄχνυτο Βάκχος, ἐπεὶ πόθον οὐ μάθε κούρη
<nonn. d. 42.171> νήπιον ἦθος ἔχουσα, καὶ ἤθελεν, ὄφρα δαείη
<nonn. d. 42.170> οἶστρον ἑὸν βαρύμοχθον, ἐπισταμένης ὅτι κούρης
<nonn. d. 42.172> ὄψιμος ἠιθέῳ περιλείπεται ἐλπὶς ̓Ερώτων
<nonn. d. 42.173> ἐσσομένης φιλότητος, ἐπ' ἀπρήκτῳ δὲ μενοινῇ
<nonn. d. 42.174> ἀνέρες ἱμείρουσιν, ὅτ' ἀγνώσσουσι γυναῖκες.
<nonn. d. 42.175> καὶ θεὸς ἦμαρ ἐπ' ἦμαρ ἔσω πιτυώδεος ὕλης
<nonn. d. 42.176> δείελος, εἰς μέσον ἦμαρ, ̔Εώιος, ̔́Εσπερος ἕρπων,
<nonn. d. 42.177> παρθενικῇ παρέμιμνε, καὶ ἤθελεν εἰσέτι μίμνειν:
<nonn. d. 42.178> πάντων γὰρ κόρος ἐστὶ παρ' ἀνδράσιν, ἡδέος ὕπνου
<nonn. d. 42.179> μολπῆς τ' εὐκελάδοιο καὶ ὁππότε κάμπτεται ἀνὴρ
<nonn. d. 42.180> εἰς δρόμον ὀρχηστῆρα: γυναιμανέοντι δὲ μούνῳ
<nonn. d. 42.181> οὐ κόρος ἐστὶ πόθων: ἐψεύσατο βίβλος ̔Ομήρου.
<nonn. d. 42.182> καὶ μογέων Διόνυσος ὑπεβρυχᾶτο σιωπῇ,
<nonn. d. 42.183> δαιμονίῃ μάστιγι τετυμμένος, ἔνδοθι πέσσων
<nonn. d. 42.184> κρυπτὸν ἀκοιμήτων ὑποκάρδιον ἕλκος ̓Ερώτων,
<nonn. d. 42.185> ὡς δ' ὅτε βοῦς ἀκίχητος ἔσω πλαταμῶνος ὁδεύων
<nonn. d. 42.186> ἑσμὸν ὀρεσσινόμων παρεμέτρεεν ἠθάδα ταύρων
<nonn. d. 42.187> οἰστρηθεὶς ἀγέληθεν, ὃν εὐπετάλῳ παρὰ λόχμῃ
<nonn. d. 42.189> βουτύπος ὀξυόεντι μύωψ ἐχαράσσετο κέντρῳ
<nonn. d. 42.188> ἀπροϊδής, ὀλίγῳ δὲ δέμας βεβολημένος οἴστρῳ
<nonn. d. 42.190> τηλίκος ἐστυφέλικτο, καὶ ὄρθιον ὑψόθι νώτου
<nonn. d. 42.191> ἂψ ἀνασειράζων παλινάγρετον ἔσπασεν οὐρὴν
<nonn. d. 42.192> κυρτὸς ἐπιτρίβων σκοπέλων ῥάχιν, ἀντίτυπον δὲ
<nonn. d. 42.193> ὀξὺ κέρας δόχμωσεν ἀνούτατον ἠέρα τύπτων:
<nonn. d. 42.194> οὕτω καὶ Διόνυσον, ὃν ἔστεφε πολλάκι νίκη,
<nonn. d. 42.195> βαιὸς ̓́Ερως οἴστρησε βαλὼν πανθελγέι κέντρῳ.
<nonn. d. 42.196> ὀψὲ δὲ μαστεύων γλυκὺ φάρμακον εἰς ̓Αφροδίτην
<nonn. d. 42.197> Κυπριδίην ἄγρυπνον ἑὴν ἀνέφαινεν ἀνάγκην,
<nonn. d. 42.198> καὶ βουλὴν ἐρέεινεν, ἀλεξήτειραν ̓Ερώτων.
<nonn. d. 42.200> καὶ καμάτους Βάκχοιο πυριπνείοντας ἀκούων
<nonn. d. 42.201> Πὰν κερόεις ἐγέλασσε, κατεκλάσθη δὲ μενοινῇ
<nonn. d. 42.202> οἰκτείρων δυσέρωτα δυσίμερος: εἶπε δὲ βουλὴν
<nonn. d. 42.203> Κυπριδίην: ὀλίγην δὲ παραίφασιν εἶχεν ̓Ερώτων
<nonn. d. 42.204> ἄλλον ἰδὼν φλεχθέντα μιῆς σπινθῆρι φαρέτρης:
<nonn. d. 42.205> “Ξυνὰ παθών, φίλε Βάκχε, τεὰς ᾤκτειρα μερίμνας:
<nonn. d. 42.206> καὶ σὲ πόθεν νίκησεν ̓́Ερως θρασύς; εἰ θέμις εἰπεῖν,
<nonn. d. 42.207> εἰς ἐμὲ καὶ Διόνυσον ̓́Ερως ἐκένωσε φαρέτρην.
<nonn. d. 42.208> ἀλλὰ πόθου δολίοιο πολύτροπον ἦθος ἐνίψω.
<nonn. d. 42.209> πᾶσα γυνὴ ποθέει πλέον ἀνέρος, αἰδομένη δὲ
<nonn. d. 42.210> κεύθει κέντρον ̓́Ερωτος ἐρωμανέουσα καὶ αὐτή,
<nonn. d. 42.211> καὶ μογέει πολὺ μᾶλλον, ἐπεὶ σπινθῆρες ̓Ερώτων
<nonn. d. 42.212> θερμότεροι γεγάασιν, ὅτε κρύπτουσι γυναῖκες
<nonn. d. 42.213> ἐνδόμυχον πραπίδεσσι πεπαρμένον ἰὸν ̓Ερώτων.
<nonn. d. 42.214> καὶ γὰρ ὅτ' ἀλλήλῃσι πόθων ἐνέπουσιν ἀνάγκην,
<nonn. d. 42.215> λυσιπόνοις ὀάροισιν ὑποκλέπτουσι μερίμνας
<nonn. d. 42.216> Κυπριδίας. σὺ δέ, Βάκχε, τεῶν ὀχετηγὸν ̓Ερώτων
<nonn. d. 42.217> μιμηλῆς ἐρύθημα φέρων ἀπατήλιον αἰδοῦς.
<nonn. d. 42.218> οἶα σαοφρονέουσαν ἔχων ἀγέλαστον ὀπωπήν,
<nonn. d. 42.219> ὡς ἀέκων Βερόης σχεδὸν ἵστασο: καὶ λίνα πάλλων
<nonn. d. 42.220> θαύματι μὲν δολίῳ ῥοδοειδέα δέρκεο κούρην,
<nonn. d. 42.221> κάλλος ἐπαινήσας, ὅτι τηλίκον οὐ λάχεν ̔́Ηρη,
<nonn. d. 42.224> καὶ Χάριτας κίκλησκε χερείονας, ἀμφοτέρων δὲ
<nonn. d. 42.225> μορφῇ μῶμον ἄναπτε, καὶ ̓Αρτέμιδος καὶ ̓Αθήνης,
<nonn. d. 42.226> καὶ Βερόην ἀγόρευε φαεινοτέρην ̓Αφροδίτης:
<nonn. d. 42.227> κούρη δ' εἰσαΐουσα τεὴν ψευδήμονα μομφὴν
<nonn. d. 42.228> αἴνῳ τερπομένη πλέον ἵσταται: οὐκ ἐθέλει γὰρ
<nonn. d. 42.229> ὄλβον ὅλον χρύσειον, ὅσον ῥοδέης περὶ μορφης
<nonn. d. 42.230> εἰσαϊειν, ὅτι κάλλος ὑπέρβαλεν ἥλικος ἥβης.
<nonn. d. 42.231> παρθενικὴν δ' ἐς ἔρωτα νοήμονι θέλγε σιωπῇ,
<nonn. d. 42.232> κινυμένων βλεφάρων ἀντώπια νεύματα πέμπων:
<nonn. d. 42.222> πεπταμένῃ δὲ μέτωπον ἀφειδέι χειρὶ πατάξας
<nonn. d. 42.223> ψευδαλέον δέο θάμβος ἐχέφρονι δείκνυε σιγῇ
<nonn. d. 42.233> ἀλλὰ φόβος μεθέπει σε σαόφρονος ἐγγύθι κούρης:
<nonn. d. 42.234> εἰπέ, τί σοὶ ῥέξει μία παρθένος; οὐ δόρυ πάλλει,
<nonn. d. 42.235> οὐ ῥοδέῃ παλάμῃ τανύει βέλος: ἔγχεα κούρης
<nonn. d. 42.236> ὀφθαλμοὶ γεγάασιν ἀκοντιστῆρες ̓Ερώτων,
<nonn. d. 42.237> παρθενικῆς δὲ βέλεμνα ῥοδώπιδές εἰσι παρειαί.
<nonn. d. 42.238> ἕδνα δὲ σοῖο πόθοιο, τεῆς κειμήλια νύμφης,
<nonn. d. 42.239> μὴ λίθον ̓Ινδῴην, μὴ μάργαρα χειρὶ τινάξῃς,
<nonn. d. 42.240> οἶα γυναιμανέοντι πέλει θέμις: εἰς Παφίην γάρ
<nonn. d. 42.241> ἀμφιέπεις τεὸν εἶδος ἐπάρκιον, εὐαφέος δὲ
<nonn. d. 42.242> κάλλεος ἱμείρουσι καὶ οὐ χρυσοῖο γυναῖκες.
<nonn. d. 42.243> μαρτυρίης ἑτέρης οὐ δεύομαι: ἁβροκόμου γὰρ
<nonn. d. 42.244> ποῖα πἀ ̓Ενδυμίωνος ἐδέξατο δῶρα Σελήνη;
<nonn. d. 42.245> Κύπριδι ποῖον ̓́Αδωνις ἐδείκνυεν ἕδνον ̓Ερώτων;
<nonn. d. 42.246> ἄργυρον ̓Ωρίων οὐκ ὤπασεν ἠριγενείῃ:
<nonn. d. 42.247> οὐ Κέφαλος πόρεν ὄλβον ἐπήρατον: ἀλλ' ἄρα μοῦνος
<nonn. d. 42.248> χωλὸς ἐὼν ̔́Ηφαιστος ἀθελγέος εἵνεκα μορφῆς
<nonn. d. 42.249> ὤπασε ποικίλα δῶρα, καὶ οὐ παρέπεισεν ̓Αθήνην:
<nonn. d. 42.250> οὐ πέλεκυς χραίσμησε λεχώιος: ἀλλά θεαίνης
<nonn. d. 42.251> ἱμείρων ἀφάμαρτε. σὲ δὲ ζυγίων ὑμεναίων
<nonn. d. 42.252> φέρτερον, ἢν ἐθέλῃς, θελκτήριον ἄλλο διδάξω:
<nonn. d. 42.253> βάρβιτα χειρὶ λίγαινε, τεῆς ἀναθήματα ̔Ρείης,
<nonn. d. 42.254> Κύπριδος ἁβρὸν ἄγαλμα παροίνιον: ἀμφοτέροις δὲ
<nonn. d. 42.255> πλήκτροις καὶ στομάτεσσι χέων ἑτερόθροον ἠχώ.
<nonn. d. 42.256> δάφνην πρῶτον ἄειδε καἰ ἀσταθέος δρόμον ̓Ηχοῦς
<nonn. d. 42.257> καί κτύπον ὑστερόφωνον ἀσιγήτοιο θεαίνης,
<nonn. d. 42.258> ὅττι θεοὺς ποθέοντας ἀπέστυγον: ἀλλὰ καὶ αὐτὴν
<nonn. d. 42.259> μέλπε Πίτυν φυγόδεμνον, ὀρειάσι σύνδρομον αὔραις,
<nonn. d. 42.260> Πανὸς ἀλυσκάζουσαν ἀνυμφεύτους ὑμεναίους:
<nonn. d. 42.261> μέλπε μόρον φθιμένης αὐτόχθονα: μέμφεο γαίῃ.
<nonn. d. 42.262> καὶ τάχα δακρύσειε γοήμονος ἄλγεα νύμφης
<nonn. d. 42.263> καὶ μόρον οἰκτείρουσα: σὺ δὲ φρένα τέρπεο σιγῇ
<nonn. d. 42.264> μυρομένης ὁρόων μελιηδέα δάκρυα κούρης:
<nonn. d. 42.265> οὐδὲ γέλως πέλε τοῖος, ἐπεὶ πλέον οἴνοπι μορφῇ
<nonn. d. 42.266> ἱμερταὶ γεγάασιν, ὅτε στενάχουσι γυναῖκες.
<nonn. d. 42.267> μέλψον ἐρωμανέουσαν ἐπ' ̓Ενδυμίωνι Σελήνην,
<nonn. d. 42.268> μέλπε γάμον χαρίεντος ̓Αδώνιδος, εἰπὲ καἰ αὐτὴν
<nonn. d. 42.269> αὐχμηρὴν ἀπέδιλον ἀλωομένην ̓Αφροδίτην,
<nonn. d. 42.270> νυμφίον ἰχνεύουσαν ὀρίδρομον: οὐδέ σε φεύγει
<nonn. d. 42.271> πατρῴων ἀίουσα μελίφρονα θεσμὸν ̓Ερώτων.
<nonn. d. 42.272> σοὶ μὲν ἐγὼ τάδε πάντα, δυσίμερε Βάκχε, πιφαύσκω:
<nonn. d. 42.273> ἀλλά με καὶ σὸ δίδαξον ἐμῆς θελκτήριον ̓Ηχοῦς.”
<nonn. d. 42.274> ὥς εἰπὼν ἀπέπεμπε γεγηθότα παῖδα Θυώνης.
<nonn. d. 42.65> καὶ δολίην Διόνυσος ἔχων ἀγέλαστον ὀπωπὴν
<nonn. d. 42.66> παρθενικὴν ἐρέεινεν ̓Αδώνιδος ἀμφὶ τοκῆος,
<nonn. d. 42.67> ὡς φίλος, ὡς ὁμόθηρος ὀρίδρομος: ἱσταμένης δὲ
<nonn. d. 42.68> στήθεϊ χεῖρα πέλασσε δυσίμερον, ἄκρα δὲ μίτρης
<nonn. d. 42.69> ὡς ἀέκων ἔθλιψεν: ἐπιψαύουσα δὲ μαζῶν
<nonn. d. 42.70> δεξιτερὴ νάρκησε γυναιμανέος Διονύσου.
<nonn. d. 42.275> καί ποτε νηπιάχοισιν ἐν ἤθεσιν εἴρετο κούρη
<nonn. d. 42.276> υἷα Διὸς παρεόντα, τίς ἔπλετο καὶ τίνος εἴη:
<nonn. d. 42.277> καὶ πρόφασιν μόγις εὗρε παρὰ προθύροις ̓Αφροδίτης
<nonn. d. 42.278> ὄρχατον ἀμπελόεντα καἰ ὄμπνια λήια γαίης
<nonn. d. 42.279> καὶ δροσερὸν λειμῶνα καὶ αἰόλα δένδρα δοκεύων
<nonn. d. 42.280> ἤθεσι κερδαλέοισι: καί, οἶά τε γηπόνος ἀνήρ,
<nonn. d. 42.281> ἀμφὶ γάμου τινὰ μῦθον ἀσημάντῳ φάτο φωνῇ:
<nonn. d. 42.282> “Εἰμὶ τεοῦ Λιβάνοιο γεωμόρος: ἥν ἐθελήσῃς,
<nonn. d. 42.283> ἀρδεύω σέο γαῖαν, ἐγὼ σέο καρπὸν ἀέξω.
<nonn. d. 42.284> ὡράων πισύρων νοέω δρόμον: ἱσταμένην δὲ
<nonn. d. 42.285> νύσσαν ὀπιπεύων φθινοπωρίδα τοῦτο βοήσω:
<nonn. d. 42.286> ̔Σκορπίος ἀντέλλει βιοτήσιος, ἔστι δὲ κῆρυξ
<nonn. d. 42.287> αὔλακος εὐκάρποιο: βόας ζεύξωμεν ἀρότρῳ.
<nonn. d. 42.288> Πληιάδες δύνουσι: πότε σπείρωμεν ἀρούρας;
<nonn. d. 42.289> αὔλακες ὠδίνουσιν, ὅτε δρόσος εἰς χθόνα πίπτει
<nonn. d. 42.290> αὐομένην Φαέθοντι.̓ καὶ ̓Αρκάδος ἐγγὺς ̔Αμάξης
<nonn. d. 42.291> χείματος ὀμβρήσαντος ἰδὼν ̓Αρκτοῦρον ἐνίψω:
<nonn. d. 42.292> ̓διψαλέη ποτὲ γαῖα Διὸς νυμφεύεται ὄμβρῳ.̓
<nonn. d. 42.293> εἴαρος ἀντέλλοντος ἑώιος εἰς σὲ βοήσω:
<nonn. d. 42.294> ̓ἄνθεα σεῖο τέθηλε: πότε κρίνα καὶ ῥόδα τίλλω;
<nonn. d. 42.301> ἠνίδε, πῶς ὑάκινθος ἐπέτρεχε γείτονι μύρτῳ,
<nonn. d. 42.302> πῶς γελάᾳ νάρκισσος ἐπιθρῴσκων ἀνεμώνῃ.̓
<nonn. d. 42.295> καὶ σταφυλὴν ὁρόων θέρεος παρεόντος ἐνίψω:
<nonn. d. 42.296> ̔ἄμπελος ἡβώουσα πεπαίνεται ἄμμορος ἅρπης:
<nonn. d. 42.297> παρθένε, σύγγονος ἦλθε: πότε τρυγόωμεν ὀπώρην;
<nonn. d. 42.298> σὸς στάχυς ἠέξητο καὶ ἀμητοῖο χατίζει:
<nonn. d. 42.299> λήιον ἀμήσω σταχυηφόρον, ἀντὶ δὲ Δηοῦς
<nonn. d. 42.300> μητρὶ τεῇ ῥέξαιμι θαλύσια Κυπρογενείῃ.̓
<nonn. d. 42.303> δέξο δὲ γειοπόνον με τεῆς ὑποεργὸν ἀλωῆς:
<nonn. d. 42.304> ὑμετέρης με κόμισσε φυτηκόμον ἀφρογενείης,
<nonn. d. 42.305> ὄφρα φυτὸν πήξαιμι φερέσβιον, ἡμερίδων δὲ
<nonn. d. 42.306> ὄμφακα γινώσκω νεοθηλέα χερσὶν ἀφάσσων.
<nonn. d. 42.307> οἶδα, πόθεν ποτὲ μῆλα πεπαίνεται: οἶδα φυτεῦσαι
<nonn. d. 42.308> καὶ πτελέην τανύφυλλον ἐρειδομένην κυπαρίσσῳ:
<nonn. d. 42.309> ἄρσενα καὶ φοίνικα γεγηθότα θήλεϊ μίσγω,
<nonn. d. 42.310> καὶ κρόκον, ἤν ἐθέλῃς, παρὰ μίλακι καλὸν ἀέξω.
<nonn. d. 42.311> μή μοι χρυσὸν ἄγοις κομιδῆς χάριν: οὐ χρέος ὄλβου:
<nonn. d. 42.312> μισθὸν ἔχω δύο μῆλα, μιῆς ἕνα βότρυν ὀπώρης.”
<nonn. d. 42.313> τοῖα μάτην ἀγόρευε, καὶ οὐκ ἠμείβετο κούρη
<nonn. d. 42.314> Βάκχου μὴ νοέουσα γυναιμανέος στίχα μύθων.
<nonn. d. 42.315> ἀλλὰ δόλῳ δόλον ἄλλον ἐπέφραδεν Εἰραφιώτης:
<nonn. d. 42.316> καὶ Βερόης ἀπὸ χειρὸς ἐδέχνυτο δίκτυα θήρης
<nonn. d. 42.317> οἶά τε θαμβήσας τεχνήμονα, πυκνὰ δὲ σείων
<nonn. d. 42.318> εἰς χρόνον ἀμφελέλιζε, καὶ εἴρετο πολλάκι κούρην:
<nonn. d. 42.319> “Τίς θεὸς ἔντεα ταῦτα, τίς οὐρανίη κάμε τέχνη;
<nonn. d. 42.320> τίς κάμε; καὶ γὰρ ἄπιστον ἔχω νόον, ὅττι τελέσσει
<nonn. d. 42.321> ζηλομανὴς ̔́Ηφαιστος ̓Αδώνιδι τεύχεα θήρης.”
<nonn. d. 42.322> εἶπεν ἀκηλήτοιο παραπλάζων φρένα κούρης.
<nonn. d. 42.323> καί ποτε πεπταμένων ἀνεμωνίδος ὑψόθι φύλλων
<nonn. d. 42.324> νήδυμον ὕπνον ἴαυεν: ὄναρ δέ οἱ ἔπλετο κούρη
<nonn. d. 42.325> εἵματι νυμφιδίῳ πεπυκασμένη. ἀντίτυπον γάρ
<nonn. d. 42.326> ἔργον, ὅ περ τελέει τις ὲν ἥματι, νυκτὶ δοκεύει:
<nonn. d. 42.327> βουκόλος ὑπνώων κεραοὺς βόας εἰς νομὸν ἕλκει:
<nonn. d. 42.328> δίκτυα θηρητῆρι φαείνεται ὄψις ὀνείρου:
<nonn. d. 42.329> γειοπόνοι δ' εὕδοντες ἀροτρεύουσιν ἀρούρας,
<nonn. d. 42.330> αὔλακα δὲ σπείρουσι φερέσταχυν: ἀζαλέῃ δὲ
<nonn. d. 42.331> ἄνδρα μεσημβρίζοντα κατάσχετον αἴθοπι δίψῃ
<nonn. d. 42.332> εἰς ῥόον, εἰς ἀμάρην ἀπατήλιος ὕπνος ἐλαύνει.
<nonn. d. 42.333> οὕτω καὶ Διόνυσος, ἔχων ἰνδάλματα μόχθων,
<nonn. d. 42.334> μιμηλῷ πτερόεντα νόον πόμπευεν ὀνείρῳ,
<nonn. d. 42.335> καὶ σκιεροῖσι γάμοισιν ὁμίλεεν. ἐγρόμενος δὲ
<nonn. d. 42.336> παρθένον οὐκ ἐκίχησε, καὶ ἤθελεν αὖτις ἰαύειν:
<nonn. d. 42.337> καὶ κενεὴν ἐκόμισσε μινυνθαδίης χάριν εὐνῆς,
<nonn. d. 42.338> εὕδων ἐν πετάλοισι ταχυφθιμένης ἀνεμώνης.
<nonn. d. 42.339> μέμφετο δ' ἀφθόγγων πετάλων χύσιν: ἀχνύμενος δὲ
<nonn. d. 42.340> ὕπνον ὁμοῦ καὶ ̓́Ερωτα καὶ ἑσπερίην ̓Αφροδίτην
<nonn. d. 42.341> τὴν αὐτὴν ἱκέτευεν ἰδεῖν πάλιν ὄψιν ὀνείρου,
<nonn. d. 42.342> δάσμα γάμου ποθέων ἀπατήλιον. ἄγχι δὲ μύρτου
<nonn. d. 42.343> πολλάκι Βάκχος ἴαυε, καὶ οὐ γαμίου τύχεν ὕπνου.
<nonn. d. 42.344> ἀλλὰ πόνον γλυκὺν εἶχε, ποθοβλήτῳ δὲ καὶ αὐτὸς
<nonn. d. 42.345> λυσιμελὴς Διόνυσος ἐλύετο γυῖα μερίμνῃ.
<nonn. d. 42.346> καὶ Βερόης γενετῆρι συνέμπορος, υἱέι Μύρρης,
<nonn. d. 42.347> θηροσύνην ἀνέφηνεν: ἀκοντιστῆρι δὲ θύρσῳ
<nonn. d. 42.348> στικτὰ νεοσφαγέων ὑπεδύσατο δέρματα νεβρῶν,
<nonn. d. 42.349> λάθριος εἰς Βερόην δεδοκημένος: ἱσταμένου δὲ
<nonn. d. 42.350> παρθένος ἄστατον ὄμμα φυλασσομένη Διονύσου
<nonn. d. 42.351> φάρεϊ μαρμαίρουσαν ἑὴν ἔκρυψε παρειήν.
<nonn. d. 42.352> καὶ πλέον ἔφλεγε Βάκχον, ὅτι δρηστῆρες ̓Ερώτων
<nonn. d. 42.353> αἰδομένας ἔτι μᾶλλον ὀπιπεύουσι γυναῖκας,
<nonn. d. 42.354> καὶ πλέον ἱμείρουσι καλυπτομένοιο προσώπου.
<nonn. d. 42.355> καί ποτε μουνωθεῖσαν ̓Αδώνιδος ἄζυγα κούρην
<nonn. d. 42.356> ἀθρήσας σχεδὸν ἦλθε, καὶ ἀνδρομέης ἀπὸ μορφῆς
<nonn. d. 42.357> εἶδος ἑὸν μετάμειψε, καὶ ὡς θεὸς ἵστατο κούρῃ:
<nonn. d. 42.358> καί οἱ ἑὸν γένος εἶπε καὶ οὔνομα, καὶ φόνον ̓Ινδῶν,
<nonn. d. 42.359> καὶ χορὸν ἀμπελόεντα, καὶ ἡδυπότου χύσιν οἴνου,
<nonn. d. 42.360> ὅττί μιν ἀνδράσιν εὗρε: φιλοστόργῳ δὲ μενοινῇ
<nonn. d. 42.361> θάρσος ἀναιδείῃ κεράσας ἀλλότριον αἰδοῦς
<nonn. d. 42.362> τοίην ποικιλόμυθον ὑποσσαίνων φάτο φωνήν:
<nonn. d. 42.363> “Παρθένε, σὸν δι' ἔρωτα καὶ οὐρανὸν οὐκέτι ναίω:
<nonn. d. 42.364> σῶν πατέρων σπήλυγγες ἀρείονές εἰσιν ̓Ολύμπου.
<nonn. d. 42.365> πατρίδα σὴν φιλέω πλέον αἰθέρος: οὐ μενεαίνω
<nonn. d. 42.366> σκῆπτρα Διὸς γενετῆρος, ὅσον Βερόης ὑμεναίους:
<nonn. d. 42.367> ἀμβροσίης σέο κάλλος ὑπέρτερον: αἰθερίου δὲ
<nonn. d. 42.368> νέκταρος εὐόδμοιο τεοὶ πνείουσι χιτῶνες.
<nonn. d. 42.369> παρθένε, θάμβος ἔχω σέο μητέρα Κύπριν ἀκούων,
<nonn. d. 42.370> ὅττί σε κεστὸς ἔλειπεν ἀθελγέα: πῶς δὲ σὺ μούνη
<nonn. d. 42.371> σύγγονον εἶχες ̓́Ερωτα καὶ οὐ μάθες οἶστρον ̓Ερώτων;
<nonn. d. 42.374> ἀλλ' ἐρέεις γλαυκῶπιν ἀπειρήτην ὑμεναίων:
<nonn. d. 42.375> νόσφι γάμου βλάστησε καὶ οὐ γάμον οἶδεν ̓Αθήνη:
<nonn. d. 42.372> οὔ σε τέκε γλαυκῶπις ἢ ̓́Αρτεμις. ἀλλὰ σύ, κούρη,
<nonn. d. 42.373> Κύπριδος αἷμα φέρουσα τί Κύπριδος ὄργια φεύγεις;
<nonn. d. 42.376> μὴ γένος αἰσχύνῃς μητρώιον: ̓Ασσυρίου δὲ
<nonn. d. 42.377> εἰ ἐτεὸν χαρίεντος ̓Αδώνιδος αἷμα κομίζεις,
<nonn. d. 42.378> ἁβρὰ τελεσσιγάμοιο διδάσκεο θεσμὰ τοκῆος,
<nonn. d. 42.379> καὶ Παφίης ζωστῆρι συνήλικι πείθεο κεστῷ,
<nonn. d. 42.380> καὶ γαμίων πεφύλαξο δυσάντεα μῆνιν ̓Ερώτων:
<nonn. d. 42.381> νηλέες εἰσὶν ̓́Ερωτες, ὅτε χρέος, ὁππότε ποινὴν
<nonn. d. 42.382> ἀπρήκτου φιλότητος ἀπαιτίζουσι γυναῖκας:
<nonn. d. 42.383> οἶσθα γάρ, ὡς πυρόεσσαν ἀτιμήσασα Κυθήρην
<nonn. d. 42.384> μισθὸν ἀγηνορίης φιλοπάρθενος ὤπασε σύριγξ,
<nonn. d. 42.385> ὅττι φυτὸν γεγαυῖα νόθῃ δονακώδεϊ μορφῇ
<nonn. d. 42.386> ἔκφυγε Πανὸς ἔρωτα, πόθους δ' ἔτι Πανὸς ἀείδει:
<nonn. d. 42.387> καὶ θυγάτηρ Λάδωνος, ἀειδομένου ποταμοῖο,
<nonn. d. 42.388> ἔργα γάμων στυγέουσα δέμας δενδρώσατο Νύμφη,
<nonn. d. 42.389> ἔμπνοα συρίζουσα, καὶ ὀμφήεντι κορύμβῳ
<nonn. d. 42.390> Φοίβου λέκτρα φυγοῦσα κόμην ἐστέψατο Φοίβου.
<nonn. d. 42.391> καὶ σὺ χόλον δασπλῆτα φυλάσσεο, μή σε χαλέψῃ
<nonn. d. 42.392> θερμὸς ̓́Ερως βαρύμηνις: ἀφειδήσασα δὲ μίτρης
<nonn. d. 42.393> διπλόον ἄμφεπε Βάκχον ὀπάονα καὶ παρακοίτην:
<nonn. d. 42.394> καὶ λίνα σοῖο τοκῆος ̓Αδώνιδος αὐτὸς ἀείρων
<nonn. d. 42.395> λέκτρον ἐγὼ στορέσοιμι κασιγνήτης ̓Αφροδίτης.
<nonn. d. 42.396> ποῖά σοι ἐννοσίγαιος ἐπάξια δῶρα κομίσσει;
<nonn. d. 42.397> ἦ ῥά σοι ἕδνα γάμοιο λελέξεται ἁλμυρὸν ὕδωρ,
<nonn. d. 42.398> καὶ στορέσει πνείοντα δυσώδεα πόντιον ὀδμὴν
<nonn. d. 42.399> δέρματα φωκάων, Ποσιδήια πέπλα θαλάσσης;
<nonn. d. 42.400> δέρματα φωκάων μὴ δέχνυσο: σεῖο δὲ παστῷ
<nonn. d. 42.401> βάκχας ἀμφιπόλους, Σατύρους θεράποντας ὀπάσσω:
<nonn. d. 42.402> δέξό μοι ἕδνα γάμοιο καὶ ἀμπελόεσσαν ὀπώρην:
<nonn. d. 42.403> εἰ δ' ἐθέλεις δόρυ θοῦρον ̓Αδώνιδος οἶά τε κούρη,
<nonn. d. 42.404> θύρσον ἔχεις ἐμὸν ἔγχος: ἔα γλωχῖνα τριαίνης.
<nonn. d. 42.405> φεῦγε, φίλη, κακὸν ἦχον ἀσιγήτοιο θαλάσσης,
<nonn. d. 42.406> φεῦγε δυσαντήτων Ποσιδήιον οἶστρον ̓Ερώτων.
<nonn. d. 42.407> ἄλλῃ ̓Αμυμώνῃ παρελέξατο κυανοχαίτης,
<nonn. d. 42.408> ἀλλὰ γυνὴ μετὰ λέκτρον ὁμώνυμος ἔπλετο πηγή:
<nonn. d. 42.409> καὶ Σκύλλῃ παρίαυε καὶ εἰναλίην θέτο πέτρην:
<nonn. d. 42.410> ̓Αστερίην δ' ἐδίωκε, καὶ ἔπλετο νῆσος ἐρήμη:
<nonn. d. 42.411> παρθενικὴν δ' Εὔβοιαν ἐνερρίζωσε θαλάσσῃ.
<nonn. d. 42.412> οὗτος ̓Αμυμώνην μνηστεύεται, ὄφρα καὶ αὐτὴν
<nonn. d. 42.413> λαϊνέην τελέσῃ μετὰ δέμνιον: οὗτος ὀπάσσει
<nonn. d. 42.414> ἕδνον ἑῶν θαλάμων ὀλίγον ῥόον ἢ βρύον ἅλμης
<nonn. d. 42.415> ἢ βυθίην τινὰ κόχλον. ἐγὼ δέ σοι εἵνεκα μορφῆς
<nonn. d. 42.416> ἵσταμαι ἀσχαλόων, τίνα σοι, τίνα δῶρα κομίσσω:
<nonn. d. 42.417> οὐ χατέει χρυσοῖο τέκος χρυσῆς ̓Αφροδίτης.
<nonn. d. 42.418> ἀλλά σοι ἐξ ̓Αλύβης κειμήλια πολλὰ κομίσσω:
<nonn. d. 42.419> ἄργυρον ἀργυρόπηχυς ἀναίνεται. εἰς σὲ κομίσσω
<nonn. d. 42.420> δῶρα διαστίλβοντα φεραυγέος ̓Ηριδανοῖο:
<nonn. d. 42.421> ̔Ηλιάδων δ' ὅλον ὄλβον ἐπαισχύνει σέο μορφὴ
<nonn. d. 42.422> λευκὸν ἐρευθιόωσα, βολαῖς δ' ἀντίρροπος ̓Ηοῦς
<nonn. d. 42.423> εἴκελος ἠλέκτρῳ Βερόης ἀμαρύσσεται αὐχήν...
<nonn. d. 42.424> καὶ λίθον ἀστράπτοντα: τεοῦ χροὸς εἶδος ἐλέγχει
<nonn. d. 42.425> μάρμαρα τιμήεντα: μὴ εἴκελον αἴθοπι λύχνῳ
<nonn. d. 42.426> λυχνίδα σοι κομίσοιμι, σέλας πέμπουσιν ὀπωπαί:
<nonn. d. 42.427> μὴ καλύκων ῥοδόεντος ἀναΐσσοντα κορύμβου
<nonn. d. 42.428> σοὶ ῥόδα δῶρα φέροιμι, ῥοδώπιδές εἰσι παρειαί.”
<nonn. d. 42.429> τοῖον ἔπος κατέλεξε: καὶ οὔατος ἔνδοθι κούρη
<nonn. d. 42.430> χεῖρας ἐρεισαμένη διδύμας ἔφραξεν ἀκουάς,
<nonn. d. 42.431> μὴ πάλιν ἄλλον ̓́Ερωτι μεμηλότα μῦθον ἀκούσῃ,
<nonn. d. 42.432> ἔργα γάμου στυγέουσα: ποθοβλήτῳ δὲ Λυαίῳ
<nonn. d. 42.433> μόχθῳ μόχθον ἔμιξε. τί κύντερόν ἐστιν ̓Ερώτων,
<nonn. d. 42.434> ἢ ὅτε θυμοβόροιο πόθου λυσσώδεϊ κέντρῳ
<nonn. d. 42.435> ἀνέρας ἱμείροντας ἀλυσκάζουσι γυναῖκες
<nonn. d. 42.436> καὶ πλέον οἶστρον ἄγουσι σαόφρονες; ἐνδόμυχος δὲ
<nonn. d. 42.437> διπλόος ἐστὶν ἔρως, ὅτε παρθένος ἀνέρα φεύγει.
<nonn. d. 42.438> ὣς ὁ μὲν οἰστρήεντι πόθου μαστίζετο κεστῷ:
<nonn. d. 42.439> παρθενικῆς δ' ἀπέμιμνεν: ἀμιτροχίτωνι δὲ κούρῃ
<nonn. d. 42.440> σύνδρομον ἀγρώσσοντα νόον πόμπευεν ἀλήτην,
<nonn. d. 42.441> κέντρον ἔχων γλυκύπικρον. ἀνεσσύμενος δὲ θαλάσσης,
<nonn. d. 42.442> ἴκμια διψαλέοιο δι' οὔρεος ἴχνια πάλλων,
<nonn. d. 42.443> παρθενικὴν μάστευε Ποσειδάων μετανάστης,
<nonn. d. 42.444> ἄβροχον ὑδατόεντι περιρραίνων χθόνα ταρσῷ:
<nonn. d. 42.445> καί οἱ ἔτι σπεύδοντι παρὰ κλέτας εὔβοτον ὕλης
<nonn. d. 42.446> οὔρεος ἄκρα κάρηνα ποδῶν ἐλελίζετο παλμῷ...
<nonn. d. 42.447> εἰς Βερόην σκοπίαζε, καὶ ἐκ ποδὸς ἄχρι καρήνου
<nonn. d. 42.448> κούρης ἱσταμένης διεμέτρεεν ἔνθεον ἥβην:
<nonn. d. 42.449> ὀξὺ δὲ λεπταλέοιο δι' εἵματος οἷα κατόπτρῳ
<nonn. d. 42.450> ὄμμασιν ἀπλανέεσσι τύπον τεκμαίρετο κούρης,
<nonn. d. 42.451> οἷά τε γυμνωθέντα παρακλιδὸν ἄκρα δοκεύων
<nonn. d. 42.452> στήθεα μαρμαίροντα, πολυπλεκέεσσι δὲ δεσμοῖς
<nonn. d. 42.453> μαζῶν κρυπτομένων φθονερὴν ἐπεμέμφετο μίτρην,
<nonn. d. 42.454> δινεύων ἑλικηδὸν ἐρωμανὲς ὄμμα προσώπου,
<nonn. d. 42.455> παπταίνων ἀκόρητος ὅλον δέμας: οἰστρομανὴς δὲ
<nonn. d. 42.456> εἰναλίην Κυθέρειαν ἁλὸς μεδέων ἐνοσίχθων
<nonn. d. 42.457> μοχθίζων ἱκέτευε, καὶ ἀγραύλῳ παρὰ ποίμνῃ
<nonn. d. 42.458> παρθένον ἱσταμένην φιλίῳ μειλίξατο μύθῳ:
<nonn. d. 42.459> “ ̔Ελλάδα καλλιγύναικα γυνὴ μία πᾶσαν ἐλέγχει:
<nonn. d. 42.460> οὐ Πάφος, οὐκέτι Λέσβος ἀείδεται, οὐκέτι Κύπρου
<nonn. d. 42.461> οὔνομα καλλιτόκοιο φατίζεται: οὐκέτι μέλψω
<nonn. d. 42.462> Νάξον ἀειδομένην εὐπάρθενον: ἀλλὰ καὶ αὐτὴ
<nonn. d. 42.463> εἰς τόκον, εἰς ὠδῖνας ἐνικήθη Λακεδαίμων:
<nonn. d. 42.464> οὐ Πάφος, οὐκέτι Λέσβος, ̓Αμυμώνης δὲ τιθήνη
<nonn. d. 42.465> ἀντολίη σύλησεν ὅλον κλέος ̓Ορχομενοῖο,
<nonn. d. 42.466> μούνην ἀμφιέπουσα μίαν Χάριν: ὁπλοτέρη γὰρ
<nonn. d. 42.467> τρισσάων Χαρίτων Βερόη βλάστησε τετάρτη.
<nonn. d. 42.468> παρθένε, κάλλιπε γαῖαν, ὅ περ θέμις: οὐ σέο μήτηρ
<nonn. d. 42.469> ἐκ χθονὸς ἐβλάστησεν, ἁλὸς θυγάτηρ ̓Αφροδίτη:
<nonn. d. 42.470> πόντον ἔχεις ἐμὸν ἕδνον ἀτέρμονα, μείζονα γαίης:
<nonn. d. 42.471> σπεῦσον ἐριδμαίνειν ἀλόχῳ Διός, ὄφρά τις εἴπῃ,
<nonn. d. 42.472> ὅττι δάμαρ Κρονίδαο καὶ εὐνέτις ἐννοσιγαίου
<nonn. d. 42.473> πάντοθι κοιρανέουσιν, ἐπεὶ νιφόεντος ̓Ολύμπου
<nonn. d. 42.474> ̔́Ηρη σκῆπτρον ἔχει, Βερόη κράτος ἔσχε θαλάσσης.
<nonn. d. 42.475> οὔ σοι Βασσαρίδας μανιώπεας ἐγγυαλίξω,
<nonn. d. 42.476> οὐ Σάτυρον σκαίροντα καὶ οὐ Σειληνὸν ὀπάσσω:
<nonn. d. 42.477> ἀλλὰ τελεσσιγάμοιο τεῆς θαλαμηπόλον εὐνῆς
<nonn. d. 42.478> Πρωτέα σοι καὶ Γλαῦκον ὑποδρηστῆρα τελέσσω:
<nonn. d. 42.479> δέχνυσο καὶ Νηρῆα καί, ἢν ἐθέλῃς, Μελικέρτην:
<nonn. d. 42.480> καὶ πλατὺν ἀενάου μιτρούμενον ἄντυγι κόσμου
<nonn. d. 42.481> ὠκεανὸν κελάδοντα τεὸν θεράποντα καλέσσω:
<nonn. d. 42.482> σοὶ ποταμοὺς ξύμπαντας ὀπάονας ἕδνον ὀπάσσω.
<nonn. d. 42.483> εἰ δὲ καὶ ἀμφιπόλοις ἐπιτέρπεαι, εἰς σὲ κομίσσω
<nonn. d. 42.484> θυγατέρας Νηρῆος: ἀναινομένη δὲ γενέσθω
<nonn. d. 42.485> μαῖα Διωνύσοιο τεὴ θαλαμηπόλος ̓Ινώ.”
<nonn. d. 42.486> ἔννεπε: χωομένην δὲ λιπών δυσπειθέα κούρην
<nonn. d. 42.487> ἠέρι μῦθον ἔειπε χέων ἀνεμώδεα φωνήν:
<nonn. d. 42.488> “Μύρρης ὄλβιε κοῦρε, λαχὼν εὔπαιδα γενέθλην
<nonn. d. 42.489> τιμὴν μοῦνος ἔχεις διδυμάονα: μοῦνος ἀκούεις
<nonn. d. 42.490> καὶ γενέτης Βερόης καὶ νυμφίος ἀφρογενείης.”
<nonn. d. 42.491> τοῖα μὲν ἐννοσίγαιος ἱμάσσετο κέντορι κεστῷ:
<nonn. d. 42.492> πολλὰ δὲ δῶρα τίταινεν ̓Αδώνιδι καὶ Κυθερείῃ,
<nonn. d. 42.493> κούρης ἕδνον ἔρωτος. ὁμοφλέκτῳ δὲ βελέμνῳ
<nonn. d. 42.494> ὄλβον ἄγων Διόνυσος, ὅσον παρὰ γείτονι Γάγγῃ
<nonn. d. 42.495> χρυσοφαεῖς ὠδῖνες ἐμαιώσαντο μετάλλων,
<nonn. d. 42.496> πολλὰ μάτην ἱκέτευε θαλασσαίην ̓Αφροδίτην.
<nonn. d. 42.497> καὶ Παφίη δεδόνητο, πολυμνήστοιο δὲ κούρης
<nonn. d. 42.498> ἀμφοτέρους μνηστῆρας ἐδείδιεν: ἀμφοτέρων δὲ
<nonn. d. 42.499> ἰσοτύπων ὁρόωσα πόθον καὶ ζῆλον ̓Ερώτων
<nonn. d. 42.500> ̓́Αρεϊ νυμφιδίῳ Βερόης κήρυξεν ἀγῶνα
<nonn. d. 42.501> καὶ γάμον αἰχμητῆρα καί ἱμερόεσσαν ̓Ενυώ.
<nonn. d. 42.502> καί μιν ὅλην πυκάσασα γυναικείῳ τινὶ κόσμῳ
<nonn. d. 42.503> Κύπρις ἐπ' ἀκροπόληος ἑῆς ἱδρύσατο πάτρης
<nonn. d. 42.504> παρθένον ἀμφήριστον ἀέθλιον ἁβρὸν ̓Ερώτων:
<nonn. d. 42.505> ἀμφοτέροις δὲ θεοῖσι μίαν ξυνώσατο φωνήν:
<nonn. d. 42.506> “̓́Ηθελον, εἰ δύο παῖδας ἐγὼ λάχον, ὄφρα συνάψω
<nonn. d. 42.507> τὴν μὲν ὀφειλομένην ἐνοσίχθονι, τὴν δὲ Λυαίῳ:
<nonn. d. 42.508> ἀλλ' ἐπεὶ οὐ γενόμην διδυγητόκος, οὐδὲ κελεύει
<nonn. d. 42.509> θεσμὰ γάμων ἄχραντα μίαν ξυνήονα κούρην
<nonn. d. 42.510> ζεῦξαι διχθαδίοισιν ἀμοιβαίοις παρακοίταις,
<nonn. d. 42.511> ἀμφὶ μιῆς ἀλόχοιο μόθος νυμφοστόλος ἔστω:
<nonn. d. 42.512> οὐ γὰρ ἄτερ καμάτου Βερόης λέχος: ἀμφὶ δὲ νύμφης
<nonn. d. 42.513> ἄμφω ἀεθλεύσοιτε γάμου προκέλευθον ἀγῶνα:
<nonn. d. 42.514> ὅς δέ κε νικήσει, Βερόην ἀνάεδνον ἀγέσθω...
<nonn. d. 42.515> ἀμφοτέροις φίλος ὅρκος: ἐπεὶ περιδείδια κούρης
<nonn. d. 42.516> γείτονος ἀμφί πόληος, ὅπῃ πολιοῦχος ἀκούω,
<nonn. d. 42.517> πατρίδα μὴ Βερόης Βερόης διὰ κάλλος ὀλέσσω:
<nonn. d. 42.518> συνθεσίας πρὸ γάμοιο τελέσσατε, μὴ μετὰ χάρμην
<nonn. d. 42.519> πόντιος ἐννοσίγαιος ἀτεμβόμενος περὶ νίκης
<nonn. d. 42.520> γαῖαν ἀιστώσειεν ἑῆς γλωχῖνι τριαίνης,
<nonn. d. 42.521> μὴ κοτέων Διόνυσος ̓Αμυμώνης περὶ λέκτρων
<nonn. d. 42.522> ἄστεος ἀμπελόεσσαν ἀμαλδύνειεν ἀλωήν.
<nonn. d. 42.523> εὐμενέες δὲ γένεσθε μετὰ κλόνον: ἀμφότεροι δὲ
<nonn. d. 42.524> φίλτρου ζῆλον ἔχοντες ὁμοφροσύνης ἐνὶ θεσμῷ
<nonn. d. 42.525> κάλλεϊ φαιδροτέρῳ κοσμήσατε πατρίδα νύμφης.”
<nonn. d. 42.526> ὣς φαμένης μνηστῆρες ἐπῄνεον: ἀμφοτέροις δὲ
<nonn. d. 42.527> ἔμπεδος ὅρκος ἔην Κρονίδης καὶ Γαῖα καὶ Αἰθὴρ
<nonn. d. 42.528> καὶ Στύγιαι ῥαθάμιγγες: ἐπιστώσαντο δὲ Μοῖραι
<nonn. d. 42.529> συνθεσίας: καὶ Δῆρις ἀέξετο πομπὸς ̓Ερώτων
<nonn. d. 42.530> καὶ Κλόνος: ἀμφοτέρους δὲ γαμοστόλος ὥπλισε Πειθώ.
<nonn. d. 42.531> οὐρανόθεν δὲ μολόντες ὀπιπευτῆρες ἀγῶνος
<nonn. d. 42.532> σὺν Διὶ πάντες ἔμιμνον, ὅσοι ναετῆρες ̓Ολύμπου,
<nonn. d. 42.533> μάρτυρες ὑσμίνης Λιβανηίδος ὑψόθι πέτρης.
<nonn. d. 42.534> ἔνθα φάνη μέγα σῆμα ποθοβλήτῳ Διονύσῳ:
<nonn. d. 42.535> κίρκος ἀελλήεις χαλάσας πτερὸν ἔγκυον αὔρης
<nonn. d. 42.536> βοσκομένην ἐδίωκε πελειάδα: τὴν δέ τις ἄφνω
<nonn. d. 42.537> ἐκ χθονὸς ἁρπάξας ἁλιαίετος εἰς βυθὸν ἔπτη,
<nonn. d. 42.538> φειδομένοις ὀνύχεσσι μετάρσιον ὄρνιν ἀείρων.
<nonn. d. 42.539> καί μιν ἰδὼν Διόνυσος ἀπέπτυεν ἐλπίδα νίκης:
<nonn. d. 42.540> ἔμπης δ' εἰς μόθον ἦλθεν. ἐπ' ἀμφοτέρων δὲ κυδοιμῷ
<nonn. d. 42.541> ὄμματι μειδιόωντι πατὴρ κεχάρητο Κρονίων,
<nonn. d. 42.542> δῆριν ἀδελφειοῖο καὶ υἱέος ὕψι δοκεύων.
<nonn. d. 43.1> ὣς ὁ μὲν ἐγρεκύδοιμος ̓́Αρης, ὀχετηγὸς ̓Ερώτων,
<nonn. d. 43.2> νυμφιδίης ἀλάλαζε μάχης θαλαμηπόλον ἠχώ,
<nonn. d. 43.3> καὶ γαμίου πολέμοιο θεμείλια πῆξεν ̓Ενυώ:
<nonn. d. 43.4> καὶ κλόνον αἰθύσσων ἐνοσίχθονι καὶ Διονύσῳ
<nonn. d. 43.5> θοῦρος ἔην ̔Υμέναιος, ἐς ὑσμίνην δὲ χορεύων
<nonn. d. 43.6> χάλκεον ἔγχος ἄειρεν ̓Αμυκλαίης ̓Αφροδίτης,
<nonn. d. 43.7> ̓́Αρεος ἁρμονίην Φρυγίῳ μυκώμενος αὐλῷ.
<nonn. d. 43.8> καὶ Σατύρων βασιλῆι καὶ ἡνιοχῆι θαλάσσης
<nonn. d. 43.9> παρθένος ἦεν ἄεθλον: ἀναινομένη δὲ σιωπῇ
<nonn. d. 43.10> εἰναλίου μνηστῆρος ἔχειν μετανάστιον εὐνὴν
<nonn. d. 43.11> ὑγρὸν ὑποβρυχίων ἐπεδείδιε παστὸν ̓Ερώτων,
<nonn. d. 43.12> καὶ πλέον ἤθελε Βάκχον: ἔικτο δὲ Δηιανείρῃ,
<nonn. d. 43.13> ἥ ποτε νυμφιδίοιο περιβρομέοντος ἀγῶνος
<nonn. d. 43.14> ἤθελεν ̔Ηρακλῆα, καὶ ἀσταθέος ποταμοῖο
<nonn. d. 43.15> ἵστατο δειμαίνουσα βοοκραίρους ὑμεναίους.
<nonn. d. 43.16> καὶ δρόμον αὐτοκέλευστον ἔχων ἑλικώδεϊ ῥόμβῳ
<nonn. d. 43.17> ἀννέφελος σάλπιζε μέλος πολεμήιον αἰθήρ:
<nonn. d. 43.18> καὶ βλοσυρὸν μύκημα χέων λυσσώδεϊ λαιμῷ
<nonn. d. 43.19> ̓Ασσυρίῳ τριόδοντι κορύσσετο κυανοχαίτης,
<nonn. d. 43.20> σείων πόντιον ἔγχος. ἀπειλήσας δὲ θαλάσσῃ
<nonn. d. 43.21> εἰς ἐνοπὴν Διόνυσος ἐκώμασεν οἴνοπι θύρσῳ,
<nonn. d. 43.22> μητρὸς ὀρεσσινόμοιο καθήμενος ἅρματι ̔Ρείης:
<nonn. d. 43.23> καί τις ἀεξομένη παρὰ Μυγδόνος ἄντυγα δίφρου
<nonn. d. 43.24> ἄμπελος αὐτοτέλεστος ὅλον δέμας ἔσκεπε Βάκχου,
<nonn. d. 43.25> βόστρυχα μιτρώσασα κατάσκια σύζυγι κισσῷ:
<nonn. d. 43.26> καί τις ὑπὸ ζυγόδεσμα περίπλοκον αὐχένα σείων
<nonn. d. 43.28> θηγαλέῳ χθονὸς ἄκρα λέων ἐχαράξατο ταρσῷ,
<nonn. d. 43.27> τρηχαλέον μύκημα σεσηρότι χείλεϊ πέμπων:
<nonn. d. 43.29> καὶ βραδὺς ἑρπύζων ἐλέφας παρὰ γείτονι πηγῇ
<nonn. d. 43.30> ὄρθιον ἀγνάμπτοιο ποδὸς στήριγμα κολάψας,
<nonn. d. 43.31> ὄμβριον ἀζαλέοισιν ἀνήφυσε χείλεσιν ὕδωρ,
<nonn. d. 43.32> καὶ προχοὰς ξήραινε: κονιομένων δὲ ῥοάων
<nonn. d. 43.33> πηγαίην ἀχίτωνα μετήγαγε διψάδα Νύμφην.
<nonn. d. 43.34> καὶ θεὸς ὑγρομέδων ἐκορύσσετο: Νηρεΐδων δὲ
<nonn. d. 43.35> ἦν κλόνος: ἰκμαλέοι δὲ θαλασσαίων ἀπὸ νώτων
<nonn. d. 43.36> δαίμονες ἐστρατόωντο: τανυπτόρθοις δὲ κορύμβοις
<nonn. d. 43.37> δῶμα Ποσειδάωνος ἱμάσσετο, πόντιον ὕδωρ:
<nonn. d. 43.38> καὶ χθονίου λοφόεντος ἀρασσομένου κενεῶνος
<nonn. d. 43.39> ἡμερίδες. Λιβάνοιο μετοχλίζοντο τριαίνῃ.
<nonn. d. 43.40> καί τινα βοσκομένην μελανόχροον ἐγγύθι πόντου
<nonn. d. 43.41> εἰς βοέην ἀγέλην Ποσιδήιον ἅλματι λάβρῳ
<nonn. d. 43.42> θυιάδες ἐρρώοντο: τανυγλήνοιο δὲ ταύρου
<nonn. d. 43.43> ἡ μὲν ἐφαπτομένη ῥάχιν ἔσχισεν, ἡ δὲ μετώπου
<nonn. d. 43.44> διχθαδίης ἀτίνακτα διέθλασεν ἄκρα κεραίης:
<nonn. d. 43.45> καί τις ἀλοιητῆρι διέτμαγε γαστέρα θύρσῳ:
<nonn. d. 43.46> ἄλλη πλευρὸν ἔτεμνεν ὅλον βοός: ἡμιθανὴς δὲ
<nonn. d. 43.47> ὕπτιος αὐτοκύλιστος ὑπώκλασε ταῦρος ἀρούρῃ:
<nonn. d. 43.48> καὶ βοὸς ἀρτιτόμοιο κυλινδομένοιο κονίῃ
<nonn. d. 43.49> ἡ μὲν ὀπισθιδίους πόδας ἔσπασεν, ἡ δὲ λαβοῦσα
<nonn. d. 43.50> προσθιδίους ἐρύεσκε, πολυστροφάλιγγι δὲ ῥιπῇ
<nonn. d. 43.51> ὄρθιον ἐσφαίρωσεν ἐς ἠέρα δίζυγα χηλήν.
<nonn. d. 43.52> καὶ στρατιῆς Διόνυσος ἐκόσμεεν ἡγεμονῆας,
<nonn. d. 43.53> στήσας πέντε φάλαγγας ἐς ὑδατόεσσαν ̓Ενυώ.
<nonn. d. 43.54> τῆς πρώτης στιχὸς ἦρχε Κίλιξ εὐάμπελος Οἰνεὺς
<nonn. d. 43.55> υἱὸς ̓Ερευθαλίωνος, ὃν ἤροσεν ἐγγύθι Ταύρου
<nonn. d. 43.56> Φυλλίδος ἀγραύλοισιν ὁμιλήσας ὑμεναίοις:
<nonn. d. 43.57> τῆς δ' ἑτέρης ἡγεῖτο μελαγχαίτης ̓Ελικάων
<nonn. d. 43.58> ξανθοφυὴς ῥοδέῃσι παρηίσιν, ἀμφὶ δὲ δειρῇ
<nonn. d. 43.59> πλοχμὸς ἐυστροφάλιγγος ἕλιξ ὑπεσίρετο χαίτης:
<nonn. d. 43.60> Οἰνοπίων τριτάτης, Στάφυλος προμάχιζε τετάρτης,
<nonn. d. 43.61> Οἰνομάου δύο τέκνα, φιλακρήτοιο τοκῆος:
<nonn. d. 43.62> πέμπτης δ' ἡγεμόνευε Μελάνθιος, ὄρχαμος ̓Ινδῶν,
<nonn. d. 43.63> ὅν τέκεν Οἰνώνη Κισσηιάς, ἀμφὶ δὲ κούρῳ
<nonn. d. 43.64> φυταλιῆς πλέξασα θυώδεος ἄκρα πετήλων
<nonn. d. 43.65> σπάργανα βοτρυόεντα πέριξ εἱλίξατο μήτηρ,
<nonn. d. 43.66> υἱέα χυτλώσασα μέθης ἐγκύμονι ληνῷ.
<nonn. d. 43.67> τοίη κισσοφόροισιν ὀιστεύουσα βελέμνοις
<nonn. d. 43.68> σύνδρομος ἀμπελόεντι φάλαγξ ἐκορύσσετο βάκχῳ.
<nonn. d. 43.69> καὶ στρατιὴν θώρηξε χέων λαοσσόον ἠχώ: “
<nonn. d. 43.70> Βασσαρίδες, μάρνασθε: κορυσσομένου δὲ Λυαίου
<nonn. d. 43.71> αὐλὸς ἐμὸς κερόεις πολεμήιον ἦχον ἀράσσων
<nonn. d. 43.72> ἀντίτυπον φθέγξαιτο μέλος μυκήτορι κόχλῳ,
<nonn. d. 43.73> καὶ διδύμοις πατάγοισι μόθου χαλκόθροον ἠχὼ
<nonn. d. 43.74> τύμπανα δουπήσειεν: ̓Ενυαλίῳ δὲ χορεύων
<nonn. d. 43.75> Γλαῦκον ὀιστεύσειε Μάρων ῥηξήνορι θύρσῳ:
<nonn. d. 43.76> καὶ πλοκάμους Πρωτῆος ἀήθεϊ δήσατε κισσῷ,
<nonn. d. 43.77> καὶ Φαρίου πόντοιο λιπὼν Αἰγύπτιον ὕδωρ,
<nonn. d. 43.78> νεβρίδα ποικιλόνωτον ἔχων μετὰ δέρματα φώκης,
<nonn. d. 43.79> αὐχένα κυρτώσειεν ἐμοὶ θρασύν: εἰ δύναται δέ,
<nonn. d. 43.80> Σειληνῷ μεθύοντι κορυσσέσθω Μελικέρτης:
<nonn. d. 43.81> καὶ ναέτην Τμώλοιο μετὰ βρυόεντας ἐναύλους
<nonn. d. 43.82> γηραλέον Φόρκυνα διδάξατε θύρσον ἀείρειν,
<nonn. d. 43.85> ἀμπελόεις δὲ γένοιτο γέρων χερσαῖος ἀλωεύς:
<nonn. d. 43.83> καὶ Σάτυρος μενέχαρμος ἑὸν νάρθηκα τινάσσων
<nonn. d. 43.84> διψαλέον Νηρῆα μεταστήσειε θαλάσσης
<nonn. d. 43.86> ἀγραύλοις παλάμῃσι: καὶ ἀρτιφύτων ἀπὸ κήπων
<nonn. d. 43.87> βόστρυχα μιτρώσασθε Παλαίμονος οἴνοπι δεσμῷ,
<nonn. d. 43.88> καί μιν ὑποδρήσσοντα μετ' ̓Ισθμιάδος βυθὸν ἅλμης
<nonn. d. 43.89> πόντιον ἡνιοχῆα κομίσσατε μητέρι ̔Ρείῃ,
<nonn. d. 43.90> εἰναλίῃ μάστιγι κυβερνητῆρα λεόντων:
<nonn. d. 43.91> οὐ γὰρ ἐμὸν κατὰ πόντον ἀνεψιὸν εἰσέτ' ἐάσσω.
<nonn. d. 43.92> ἀθρήσω δὲ φάλαγγα δορικτήτοιο θαλάσσης
<nonn. d. 43.93> νεβρίδι κοσμηθεῖσαν: ἀπειρήτῃσι δὲ Νύμφαις
<nonn. d. 43.94> κύμβαλα Νηρεΐδεσσιν ὀπάσσατε: μίξατε Βάκχαις
<nonn. d. 43.95> ̔Υδριάδας: Θέτιδος δέ, καὶ εἰ γένος ἐστὶ θαλάσσης,
<nonn. d. 43.96> μούνης ξεινοδόκοιο φυλάξατε δῶμα θεαίνης:
<nonn. d. 43.97> Λευκοθέης δ' ἀπέδιλα συνάψατε ταρσὰ κοθόρνοις:
<nonn. d. 43.98> χερσαίη δὲ φανεῖσα συνέμπορος Εὐάδι Βάκχῃ
<nonn. d. 43.99> Δωρὶς ἀερτάζειεν ἐμὴν θιασώδεα πεύκην:
<nonn. d. 43.100> καὶ βυθίη Πανόπεια τιναξαμένη βρύον ἅλμης
<nonn. d. 43.101> βόστρυχα μιτρώσειεν ἐχιδνήεντι κορύμβῳ:
<nonn. d. 43.102> Εἰδοθέη δ' ἀέκουσα περίκροτα ῥόπτρα δεχέσθω:
<nonn. d. 43.103> καἰ πόθον ἶσον ἔχουσαν ἐρωμανέοντι καὶ αὐτῷ
<nonn. d. 43.104> τίς νέμεσις Γαλάτειαν ὑποδρήσσειν Διονύσῳ,
<nonn. d. 43.105> ἕδνον ̓Αμυμώνης θαλαμηπόλον ὄφρα τελέσσῃ
<nonn. d. 43.106> ἱστοπόνῳ παλάμῃ Λιβανηίδι πέπλον ἀνάσσῃ;
<nonn. d. 43.107> ἀλλὰ γένος Νηρῆος ἐάσατε: ποντοπόρους γὰρ
<nonn. d. 43.108> δμωίδας οὐκ ἐθέλω, Βερόῃ μὴ ζῆλον ἐγείρω.
<nonn. d. 43.109> καὶ κομόων γλωχῖνι τανυπτόρθοιο μετώπου
<nonn. d. 43.110> Πὰν ἐμὸς οὐρεσίφοιτος ἀτευχέι χειρὶ πιέζων
<nonn. d. 43.111> θηγαλέῃ πλήξειε Ποσειδάωνα κεραίῃ,
<nonn. d. 43.112> στέρνου μεσσατίοιο τυχὼν εὐκαμπέσιν αἰχμαῖς
<nonn. d. 43.113> ἢ σκοπέλῳ λοφόεντι, διαρρήξειε δὲ χηλαῖς
<nonn. d. 43.114> δισσοφυῆ Τρίτωνος ὁμόζυγα κύκλον ἀκάνθης.
<nonn. d. 43.115> Γλαῦκος ἁλιβρέκτοιο διάκτορος ἐννοσιγαίου
<nonn. d. 43.116> Βάκχῳ ὑποδρήσσειε, περίκροτα χερσὶν ἀείρων
<nonn. d. 43.117> αὐχενίῳ τελαμῶνι παρήορα τύμπανα ̔Ρείης.
<nonn. d. 43.118> οὐ μούνης Βερόης περιμάρναμαι, ἀλλὰ καὶ αὐτῆς
<nonn. d. 43.119> νύμφης ἡμετέρης περὶ πατρίδος: οὕ μιν ἀράξας
<nonn. d. 43.120> ἱσταμένην ἀτίνακτον ἁλὸς μεδέων ἐνοσίχθων,
<nonn. d. 43.121> εἰναλίην περ ἐοῦσαν, ἀμαλδύνειε τριαίνῃ,
<nonn. d. 43.122> ὅττι κορυσσομένῳ θωρήξομαι: ἀμφότερον γάρ,
<nonn. d. 43.123> εἰ λάχε γείτονα πόντον, ἔχει φυτὰ μυρία Βάκχου,
<nonn. d. 43.124> νίκης ἡμετέρης σημήιον: ἀγχιάλου γὰρ ...
<nonn. d. 43.125> ἀλλὰ παλαιοτέρην μετὰ Παλλάδα μάρτυρι Βάκχῳ
<nonn. d. 43.126> Κέκροψ ἄλλος ἵκοιτο δικασπόλος, ὄφρα καἰ αὐτὴ
<nonn. d. 43.127> ἄμπελος ἀείδοιτο φερέπτολις, ὥς περ ἐλαίη.
<nonn. d. 43.128> καὶ πόλιος τελέσας ἕτερον τύπον οὕ μιν ἐάσω
<nonn. d. 43.129> ἐγγὺς ἁλός, κραναὰς δὲ ταμὼν νάρθηκι κολώνας
<nonn. d. 43.130> γείτονα Βηρυτοῖο γεφυρώσω βυθὸν ἅλμης,
<nonn. d. 43.131> χερσώσας σκοπέλοισιν ἁλὸς πετρούμενον ὕδωρ:
<nonn. d. 43.132> τρηχαλέη δὲ κέλευθος ἰσάζεται ὀξέι θύρσῳ.
<nonn. d. 43.133> ἀλλὰ πάλιν μάρνασθε, Μιμαλλόνες, ἠθάδι νίκῃ
<nonn. d. 43.134> θαρσαλέαι: κταμένων δὲ νεόρρυτον αἷμα Γιγάντων
<nonn. d. 43.135> νεβρὶς ἐμὴ μεθέπουσα μελαίνεται: εἰσέτι δ' αὐτὴ
<nonn. d. 43.136> ἀντολίη τρομέει με, καὶ εἰς πέδον αὐχένα κάμπτει
<nonn. d. 43.137> ̓Ινδὸς ̓́Αρης, Βρομίῳ δὲ λιτήσια δάκρυα λείβων
<nonn. d. 43.138> δάκρυα κυματόεντα γέρων ἔφριξεν ̔Υδάσπης.
<nonn. d. 43.139> καὶ διερὴν μετὰ δῆριν ἔχων Λιβανηίδα νύμφην
<nonn. d. 43.140> ἓν γέρας ἱμείροντι χαρίζομαι ἐννοσιγαίῳ:
<nonn. d. 43.141> ἤν ἐθέλῃ, μέλψειεν ἐμῶν ὑμέναιον ̓Ερώτων,
<nonn. d. 43.142> μοῦνον ἐμῇ Βερόῃ μὴ δόχμιον ὄμμα τανύσσῃ. ”
<nonn. d. 43.143> τοῖον ἔπος κατέλεξεν: ἀπειλητῆρι δὲ μύθῳ
<nonn. d. 43.144> κερτομέων Διόνυσον ἀμείβετο κυανοχαίτης:
<nonn. d. 43.145> “Αἰδόμενος, Διόνυσε, κορύσσομαι, ὅττι τριαίνης
<nonn. d. 43.146> ἤρισας αἰχμητῆρι φυγὼν βουπλῆγα Λυκούργου:
<nonn. d. 43.163> δεῦρο, Θέτις, σκοπίαζε: τεὸς Διόνυσος ἀλύξας
<nonn. d. 43.164> καλὰ φιλοξείνῳ ζωάγρια δῶκε θαλάσσῃ:
<nonn. d. 43.147> οὐκ ἄγαμαί ποτε τοῦτο, σελασφόρε: μητροφόνου γὰρ
<nonn. d. 43.148> ἐκ πυρὸς ἐβλάστησας, ὅθεν πυρὸς ἄξια ῥέζεις.
<nonn. d. 43.149> ἀλλά, φίλοι Τρίτωνες, ἀρήξατε, δήσατε Βάκχας
<nonn. d. 43.150> ποντοπόρους τελέσαντες: ὀρεσσαύλου δὲ φορῆος
<nonn. d. 43.151> τύμπανα Σειληνοῖο κατακλύζοιτο θαλάσσῃ,
<nonn. d. 43.152> κύματι συρομένοιο, καὶ οἰδαίνοντι ῥεέθρῳ
<nonn. d. 43.153> νηχομένου Σατύροιο φιλεύιος αὐλὸς ἀλάσθω
<nonn. d. 43.154> εἰς πλόον αὐτοέλικτον: ἐν εὐύδρῳ δὲ μελάθρῳ
<nonn. d. 43.155> Βασσαρίδες στορέσειαν ἐμὸν λέχος ἀντὶ Λυαίου.
<nonn. d. 43.156> οὐ χατέω Σατύρων, οὐ Μαινάδας εἰς βυθὸν ἕλκω:
<nonn. d. 43.157> Νηρεΐδες γεγάασιν ἀρείονες: ἀλλὰ θαλάσσῃ
<nonn. d. 43.158> διψαλέαι κρύπτοιντο Μιμαλλόνες, οἰνοχύτου δὲ
<nonn. d. 43.159> ἀντὶ μέθης πιέτωσαν ἐμῆς ἁλὸς ἁλμυρὸν ὕδωρ:
<nonn. d. 43.160> καί τις ἐλαυνομένη διερῇ Πρωτῆος ἀκωκῇ
<nonn. d. 43.161> Βασσαρὶς αὐτοκύλιστος ὀλισθήσειε θαλάσσῃ,
<nonn. d. 43.162> ὀρχηθμὸν θανάτοιο κυβιστήσασα Λυαίῳ.
<nonn. d. 43.165> Αἰθιόπων δὲ φάλαγγας ἐρύσσατε καὶ στίχας ̓Ινδῶν,
<nonn. d. 43.166> ληίδα Νηρεΐδεσσι, κακογλώσσοιο δὲ νύμφης
<nonn. d. 43.167> Δωρίδι δούλια τέκνα κομίσσατε Κασσιεπείης,
<nonn. d. 43.168> ποινὴν ὀψιτέλεστον: ἀμαιμακέτῳ δὲ ῥεέθρῳ
<nonn. d. 43.169> ̓Ωκεανὸς πυρόεντα λελουμένον ἀστέρα Μαίρης,
<nonn. d. 43.170> ληναίης προκέλευθον ἀκοιμήτοιο χορείης,
<nonn. d. 43.171> Σείριον ἀμπελόεντα μεταστήσειεν ̓Ολύμπου.
<nonn. d. 43.172> ἀλλὰ σύ, Λύδιε Βάκχε, χερείονα θύρσον ἐάσας
<nonn. d. 43.173> δίζεό σοι βέλος ἄλλο, καὶ αἰόλα δέρματα νεβρῶν
<nonn. d. 43.174> κάτθεο, σῶν μελέων ὀλίγον σκέπας: οὐρανίου δὲ
<nonn. d. 43.175> εἴ σε Διὸς γαμίη μαιώσατο νυμφιδίη φλόξ,
<nonn. d. 43.176> ἄρτι πυρὶ πτολέμιζε, πυριτρεφές, ἄρτι κεραυνῷ
<nonn. d. 43.177> πατρῴῳ προμάχιζε κυβερνητῆρι τριαίνης,
<nonn. d. 43.178> καὶ στεροπὴν κούφιζε καὶ αἰγίδα πάλλε τοκῆος:
<nonn. d. 43.179> οὐ γὰρ Δηριάδης σε μένει πρόμος, οὐ Λυκοόργου
<nonn. d. 43.180> οὗτος ἀγών, ̓Αράβων ὀλίγος μόθος, ἀλλὰ θαλάσσης
<nonn. d. 43.181> τοσσατίης, τρομέων δὲ καὶ εἰσέτι πόντιον αἰχμὴν
<nonn. d. 43.182> οὐρανὸς ἡμετέρην βυθίην δεδάηκεν ̓Ενυώ:
<nonn. d. 43.183> καὶ πρόμος ὑψικέλευθος ἐμῆς τριόδοντος ἀκωκῆς
<nonn. d. 43.184> πειρήθη Φαέθων, ὅτε δύσμαχος ἀμφὶ Κορίνθου
<nonn. d. 43.185> εἰς μόθον ἀστερόεντα κορύσσετο πόντιος ̓́Αρης:
<nonn. d. 43.186> ὑψώθη δὲ θάλασσα κατ' αἰθέρος, ̓Ωκεανῷ δὲ
<nonn. d. 43.187> λούετο διψὰς ̔́Αμαξα, καὶ ὕδασι γείτονος ἅλμης
<nonn. d. 43.188> βάψας θερμὰ γένεια Κύων ἐψύχετο Μαίρης,
<nonn. d. 43.189> καὶ βυθίων κενεῶνες ἀνυψώθησαν ἐναύλων
<nonn. d. 43.190> κύματα πυργώσαντες, ἱμασσομένοιο δὲ πόντου
<nonn. d. 43.191> οὐρανίῳ Δελφῖνι θαλάσσιος ἤντετο δελφίς.”
<nonn. d. 43.192> ὣς εἰπὼν τριόδοντι μυχοὺς ἐτίναξε θαλάσσης,
<nonn. d. 43.193> καὶ ῥοθίῳ κελάδοντι καὶ οἰδαίνοντι ῥεέθρῳ
<nonn. d. 43.194> ἠέρα μαστίζοντες ἐβόμβεον ὕδατος ὁλκοί.
<nonn. d. 43.195> καὶ διεροῖς σακέεσσιν ἐθωρήχθη στρατὸς ἅλμης:
<nonn. d. 43.196> καὶ βυθίου Κρονίωνος ἁλιβρέκτῳ παρὰ φάτνῃ
<nonn. d. 43.197> ἐγχείην ἐλέλιζεν ὑποβρυχίην Μελικέρτης,
<nonn. d. 43.198> ζεύξας ̓́Ισθμιον ἅρμα, καὶ ὑγροπόρου βασιλῆος
<nonn. d. 43.199> ἔγχος ἁλικνήμιδι παρῃώρησεν ἀπήνῃ,
<nonn. d. 43.200> τριχθαδίῃ γλωχῖνι θαλάσσια νῶτα χαράσσων,
<nonn. d. 43.201> ζεύξας ̓́Ισθμιον ἅρμα: καὶ ̔Ιππείῳ χρεμετισμῷ
<nonn. d. 43.202> ̓Ινδῴων κελάδημα συνεπλατάγησε λεόντων.
<nonn. d. 43.203> καὶ δρόμον ὑγρὸν ἔλαυνε: τιταινομένοιο δὲ δίφρου
<nonn. d. 43.204> ἄκρον ὕδωρ ἀδίαντος ἐπέγραφεν ἄβροχος ὁπλή.
<nonn. d. 43.205> τρίτων δ' εὐρυγένειος ἐπέκτυπε θυιάδι χάρμῃ,
<nonn. d. 43.206> ὃς διδύμοις μελέεσσιν ἔχει βροτοειδέα μορφὴν
<nonn. d. 43.207> ἀλλοφυῆ, χλοάουσαν, ἀπ' ἰξύος ἄχρι καρήνου
<nonn. d. 43.208> ἡμιτελής: διερῆς δὲ παρήορος ἰξύος ὁλκῷ
<nonn. d. 43.209> δίπτυχος ἰχθυόεντι τύπῳ περικάμπτεται οὐρή.
<nonn. d. 43.210> καὶ διερῇ μάστιγι, θαλασσαίῃ παρὰ φάτνῃ
<nonn. d. 43.211> ζεύξας ὠκυπόρῳ πεφορημένον ἅρμα θυέλλῃ,
<nonn. d. 43.212> Γλαῦκος ἀνιπτοπόδων λοφιὴν ἐπεμάστιεν ἵππων
<nonn. d. 43.213> καὶ Σατύρους ἐδίωκεν. ἁλιρροίζῳ δὲ κυδοιμῷ
<nonn. d. 43.214> Πὰν κερόεις, ἀβάτοισιν ἐν ὕδασι κοῦφος ὁδίτης,
<nonn. d. 43.215> ἄβροχος αἰγείῃσιν ἀνακρούων ἄλα χηλαῖς,
<nonn. d. 43.216> ἄστατος ἐσκίρτησε, καλαύροπι πόντον ἀράσσων,
<nonn. d. 43.217> πηκτίδι συρίζων πολέμου μέλος: ἐν ῥοθίοις δὲ
<nonn. d. 43.218> μιμηλὴν ἀίων ἀνεμώλιον εἰκόνα φωνῆς
<nonn. d. 43.219> ποσσὶν ὀρεσσινόμοισι διέτρεχε πόντιον ὕδωρ,
<nonn. d. 43.220> μαστεύων κτύπον ἄλλον: ὑπηνέμιος δὲ καὶ αὐτὴ
<nonn. d. 43.221> τικτομένη σύριγγι διώκετο ποντιὰς ἠχώ.
<nonn. d. 43.222> ἄλλος ἐυκρήπιδα λόφον νησαῖον ἑλίξας
<nonn. d. 43.223> ῥῖψεν ἐφ' ̔Υδριάδεσσιν, ἀποπλαγχθεῖσα δὲ πέτρη
<nonn. d. 43.224> Νηρεΐδων ἐτίναξε Παλαίμονος ἔμβρυον αὐλήν.
<nonn. d. 43.225> Πρωτεὺς δ' ̓́Ισθμιον οἶδμα λιπὼν Παλληνίδος ἅλμης
<nonn. d. 43.226> εἰναλίῳ θώρηκι κορύσσετο, δέρματι φώκης:
<nonn. d. 43.227> ἀμφὶ δέ μιν στεφανηδὸν ἐπέρρεον αἴθοπες ̓Ινδοὶ
<nonn. d. 43.228> Βάκχου κεκλομένοιο, καὶ οὐλοκόμων στίχες ἀνδρῶν
<nonn. d. 43.229> φωκάων πολύμορφον ἐπηχύναντο νομῆα.
<nonn. d. 43.230> σφιγγομένου δὲ γέροντος ἔην ἑτερόχροος εἰκών:
<nonn. d. 43.231> Πρωτεὺς γὰρ μελέεσσι τύπον μιμηλὸν ὑφαίνων
<nonn. d. 43.232> πόρδαλις αἰολόνωτος ἑὴν ἐστίξατο μορφήν:
<nonn. d. 43.233> καὶ φυτὸν αὐτοτέλεστον ἐπὶ χθονὸς ὄρθιον ἔστη
<nonn. d. 43.234> δενδρώσας ἑὰ γυῖα, τινασσομένων δὲ πετήλων
<nonn. d. 43.235> ψευδαλέον ψιθύρισμα Βορειάδι σύρισεν αὔρῃ:
<nonn. d. 43.236> καὶ γραπταῖς φολίδεσσι κεκασμένα νῶτα χαράξας
<nonn. d. 43.237> εἷρπε δράκων, μεσάτου δὲ πιεζομένου κενεῶνος
<nonn. d. 43.238> σπεῖραν ἀνῃώρησεν, ὑπ' ὀρχηστῆρι δὲ παλμῷ
<nonn. d. 43.239> ἄκρα τιταινομένης ἐλελίζετο κυκλάδος οὐρῆς,
<nonn. d. 43.240> καὶ κεφαλὴν ὤρθωσεν, ἀποπτύων δὲ γενείων
<nonn. d. 43.241> ἰὸν ἀκοντιστῆρα κεχηνότι σύρισε λαιμῷ:
<nonn. d. 43.242> καὶ δέμας ἀλλοπρόσαλλον ἔχων σκιοειδέι μορφῇ
<nonn. d. 43.243> φρῖξε λέων, σύτο κάπρος, ὕδωρ ῥέε: καὶ χορὸς ̓Ινδῶν
<nonn. d. 43.244> ὑγρὸν ἀπειλητῆρι ῥόον σφηκώσατο δεσμῷ
<nonn. d. 43.245> χερσὶν ὀλισθηρῇσιν ἔχων ἀπατήλιον ὕδωρ:
<nonn. d. 43.246> κερδαλέος δὲ γέρων πολυδαίδαλον εἶδος ἀμείβων
<nonn. d. 43.247> εἶχε Περικλυμένοιο πολύτροπα δαίδαλα μορφῆς,
<nonn. d. 43.248> ὃν κτάμεν ̔Ηρακλέης, ὅτε δάκτυλα δισσὰ συνάψας
<nonn. d. 43.249> ψευδαλέον μίμημα νόθης ἔθραυσε μελίσσης.
<nonn. d. 43.250> χερσαίην δὲ γέροντος ἐκυκλώσαντο πορείην
<nonn. d. 43.251> πώεα κητώεντα, φιλοψαμάθοιο δὲ φώκης
<nonn. d. 43.252> οἰγομένῳ βαρύδουπον ὕδωρ ἐπεπάφλασε λαιμῷ.
<nonn. d. 43.253> θυγατέρων δὲ φάλαγγα φιλεύιον εἰς μόθον ἕλκων
<nonn. d. 43.254> ἔγχεϊ κυματόεντι γέρων ὡπλίζετο Νηρεύς,
<nonn. d. 43.255> ποντοπόρῳ τριόδοντι καταθρῴσκων ἐλεφάντων,
<nonn. d. 43.256> δεινὸς ἰδεῖν: πολλαὶ δὲ παρ' ᾐόνα γείτονες ὄχθαι
<nonn. d. 43.257> εἰναλίῃ Νηρῆος ἐδοχμώθησαν ἀκωκῇ.
<nonn. d. 43.258> Νηρεΐδων δὲ γένεθλα συνεκρούσαντο τοκῆι
<nonn. d. 43.259> ὑσμίνης ἀλάλαγμα: καὶ εἰς μόθον ὑψόθι πόντου
<nonn. d. 43.260> ἡμιφανὴς ἀπέδιλος ἐβακχεύθη χορὸς ἅλμης.
<nonn. d. 43.261> καὶ Σατύρων ἀσίδηρος ἐπαΐσσουσα κυδοιμῷ
<nonn. d. 43.262> ἀρχαίην ἐπὶ λύσσαν ἀνέδραμεν ἄστατος ̓Ινώ,
<nonn. d. 43.263> λευκὸν ἐρευγομένη μανιώδεος ἀφρὸν ὑπήνης.
<nonn. d. 43.264> καὶ βλοσυρὴ Πανόπεια διαΐσσουσα γαλήνης
<nonn. d. 43.265> γλαυκὰ θαλασσαίης ἐπεμάστιε νῶτα λεαίνης:
<nonn. d. 43.266> καὶ ῥόπαλον δυσέρωτος ἀειρομένη Πολυφήμου
<nonn. d. 43.267> εἰναλίη Γαλάτεια κορύσσετο λυσσάδι Βάκχῃ:
<nonn. d. 43.268> κουφίζων δ' ἀτίνακτον ἁλιτρεφέων ἐπὶ νώτων
<nonn. d. 43.269> πομπίλος ἠέρταζε δι' ὕδατος ἄβροχον Εἰδώ.
<nonn. d. 43.270> ὡς δέ τις ἱππεύων ἐλατὴρ ὑπὸ κυκλάδι τέχνῃ.
<nonn. d. 43.271> δοχμώσας ὅλον ἵππον ἀριστερὸν ἐγγύθι νύσσης,
<nonn. d. 43.272> δεξιτερὸν κάμψειε, παριεμένοιο χαλινοῦ
<nonn. d. 43.273> κέντρῳ ἐπισπέρχων, προχέων πλήξιππον ἀπειλήν,
<nonn. d. 43.274> ὀκλάζων ἐπίκυρτος, ἐπ' ἄντυγι γούνατα πήξας
<nonn. d. 43.275> ἰξύι καμπτομένῃ, καὶ ἑκούσιον ἵππον ἐλαύνων
<nonn. d. 43.276> φειδομένῃ παλάμῃ τεχνήμονι βαιὸν ἱμάσσει,
<nonn. d. 43.277> ὄμμα βαλὼν κατόπισθε, παρελκομένου δὲ προσώπου
<nonn. d. 43.278> δίφρον ὀπισθοπόροιο φυλάσσεται ἡνιοχῆος:
<nonn. d. 43.279> ὣς τότε Νηρεΐδες διερὴν περὶ νύσσαν ἀγῶνος
<nonn. d. 43.280> ἰχθύας ὠκυπόροισιν ἐοικότας ἤλασαν ἵπποις.
<nonn. d. 43.281> ἄλλη δ' ἀντικέλευθον ἁλίδρομον εἶχε πορείην
<nonn. d. 43.283> ἡνίοχος δελφῖνος ὑπερκύψασα θαλάσσης,
<nonn. d. 43.282> νώτῳ δ' ἰχθυόεντι καθιππεύουσα γαλήνης
<nonn. d. 43.284> ὑγρομανῆ δρόμον εἶχε: μανεὶς δέ τις ὑγρὸς ὁδίτης
<nonn. d. 43.285> μεσσοφανὴς δελφῖνας ὁμόζυγας ἔσχισε δελφίς.
<nonn. d. 43.286> καὶ ποταμοὶ κελάδησαν ἐς ὑσμίνην Διονύσου
<nonn. d. 43.287> θαρσύνοντες ἄνακτα, καὶ ἀενάων ἀπὸ λαιμῶν
<nonn. d. 43.288> ὑδατόεν μύκημα κεχηνότος ̓Ωκεανοῖο
<nonn. d. 43.289> ἄγγελος ὑσμίνης Ποσιδήιος ἔβρεμε σάλπιγξ:
<nonn. d. 43.290> καὶ πελάγη κυρτοῦτο συναιχμάζοντα τριαίνῃ:
<nonn. d. 43.291> ̓Ικαρίῳ Μυρτῷος ἐπέτρεχεν, ἀγχιφανὴς δὲ
<nonn. d. 43.292> ἑσπερίῳ Σαρδῷος, ̓́Ιβηρ ἐπεσύρετο Κελτῷ
<nonn. d. 43.293> οἰδαίνων πελάγεσσι, καὶ ἠθάδι δίζυγι πόντῳ
<nonn. d. 43.294> Βόσπορος ἀστήρικτος ἐμίγνυε καμπύλον ὕδωρ,
<nonn. d. 43.295> Αἰγαίου δὲ ῥέεθρα συναιθύσσοντες ἀέλλῃ
<nonn. d. 43.296> ̓Ιονίης κενεῶνες ἐμαστίζοντο θαλάσσης
<nonn. d. 43.297> συζυγέες, Σικελῆς δὲ παρὰ σφυρὰ θυιάδος ἅλμης
<nonn. d. 43.298> κύμασι πυργωθεῖσα συνέκτυπεν ̓Αδριὰς ἅλμη
<nonn. d. 43.299> ἀγχινεφής: καὶ κόχλον ἑλὼν ὑπὸ Σύρτιος ὕδωρ
<nonn. d. 43.300> εἰναλίῃ σάλπιγγι Λίβυς μυκήσατο Νηρεύς:
<nonn. d. 43.301> καί τις ἀναΐξας ῥοθίων χερσαῖος ὁδίτης
<nonn. d. 43.302> εἰς σκοπιὴν πόδα λαιὸν ἐρείσατο, δεξιτερῷ δὲ
<nonn. d. 43.303> οὕρεος ἄκρα κάρηνα ταμὼν ἐνοσίχθονι ταρσῷ
<nonn. d. 43.304> μαινάδος ἀψαύστοιο κατηκόντιζε καρήνου:
<nonn. d. 43.305> καὶ βυθίῳ τριόδοντι καταιχμάζων Διονύσου
<nonn. d. 43.306> ἅλμασι μητρῴοισιν ἐβακχεύθη Μελικέρτης.
<nonn. d. 43.307> Βασσαρίδων δὲ φάλαγγες ἐπεστρατόωντο κυδοιμῷ,
<nonn. d. 43.308> ὧν ἡ μὲν δονέουσα μετήλυδα βότρυν ἐθείρης
<nonn. d. 43.309> εἰς μόθον ὑδατόεντα κορύσσετο φοντάδι λύσσῃ,
<nonn. d. 43.310> ἄστατος οἰστρηθεῖσα ποδῶν βητάρμονι παλμῷ:
<nonn. d. 43.311> ἡ δὲ Σάμου Θρήισσαν ὑπὸ σπήλυγγα Καβείρων
<nonn. d. 43.312> νασσαμένη Λιβάνοιο παρεσκίρτησεν ἐρίπνῃ,
<nonn. d. 43.313> βάρβαρον αἰθύσσουσα μέλος Κορυβαντίδος ἠχοῦς:
<nonn. d. 43.314> ἄλλη ἀπὸ Τμώλοιο λεχωίδος ὕψι λεαίνης
<nonn. d. 43.315> ἄρσενα μιτρώσασα κόμην ὀφιώδεϊ δεσμῷ,
<nonn. d. 43.316> Μαιονὶς ἀκρήδεμνος ὑπεβρυχᾶτο Μιμαλλών,
<nonn. d. 43.317> καὶ ποδὸς ἴχνος ἔπηξε μετήορον ὑψόθεν ὄχθης,
<nonn. d. 43.318> μιμηλαῖς γενύεσσιν ὑπαφριόωσα θαλάσσῃ.
<nonn. d. 43.319> Σειληνοὶ δὲ Κίλισσαν ἀναβλύζοντες ἐέρσην
<nonn. d. 43.320> Μυγδονίων ἐλατῆρες ἐθωρήσσοντο λεόντων,
<nonn. d. 43.321> καὶ βυθίῳ καναχηδὸν ἐπισκιρτῶντες ὁμίλῳ
<nonn. d. 43.322> ἀμπελόεν παλάμῃσιν ἀνέσχεθον ἔρνος ̓Ενυοῦς,
<nonn. d. 43.323> καὶ παλάμας τανύσαντο λεοντείην ἐπὶ δειρὴν
<nonn. d. 43.324> δραξάμενοι πλοκαμῖδος, ἀμαιμακέτους δὲ φορῆας
<nonn. d. 43.325> θαρσαλέοι λασίοισιν ἀνεκρούσαντο χαλινοῖς.
<nonn. d. 43.326> ἁρπάξας δὲ τένοντα χαραδρήεντος ἐναύλου
<nonn. d. 43.327> Σειληνὸς πολέμιζε Παλαίμονι, φοιταλέην δὲ
<nonn. d. 43.328> ἔγχεϊ κισσήεντι δι' ὕδατος ἤλασεν ̓Ινώ.
<nonn. d. 43.329> ἄλλῳ δ' ἄλλος ἔριζε: καὶ οὐκ ᾐδέσσατο Βάκχη
<nonn. d. 43.330> θύρσῳ ἀκοντιστῆρι καταΐσσουσα τριαίνης,
<nonn. d. 43.331> Βάκχη θῆλυς ἐοῦσα: προασπίζων δὲ θαλάσσης
<nonn. d. 43.332> Πανὶ φιλοσκοπέλῳ μετανάστιος ἤρισε Νηρεὺς
<nonn. d. 43.333> πήχεϊ παφλάζοντι: δαφοινήεντι δὲ κισσῷ
<nonn. d. 43.334> δαίμονα Παλληναῖον ὀρεστιὰς ἤλασε Βάκχη,
<nonn. d. 43.335> οὐ δέ μιν ἐστυφέλιξεν: ἐπερχόμενον δὲ Λυαίῳ
<nonn. d. 43.336> Γλαῦκον ἀκοντιστῆρι Μάρων ἀπεσείσατο θύρσῳ.
<nonn. d. 43.337> ὑψινεφὴς δ' ἐλέφας μελέων ἐνοσίχθονι παλμῷ
<nonn. d. 43.338> δινεύων στατὸν ἴχνος ἀκαμπέι γούνατος ὀγκῷ
<nonn. d. 43.339> χείλεσι μηκεδανοῖσι χαμευνάδι μάρνατο φώκῃ:
<nonn. d. 43.340> καὶ Σάτυροι ῥώοντο κυβιστητῆρι κυδοιμῷ
<nonn. d. 43.341> ταυροφυεῖς κεράεσσι πεποιθότες, ἐσσυμένων δὲ
<nonn. d. 43.342> ἀλλοφανὴς κεχάλαστο δι' ἰξύος ὄρθιος οὐρή.
<nonn. d. 43.343> Σειληνῶν δὲ φάλαγγες ἐπέρρεον, ὧν ὁ μὲν αὐτῶν
<nonn. d. 43.344> ποσσὶ διχαζομένοις ἐποχημένος ἰξύι ταύρου
<nonn. d. 43.345> συμπλεκέων ἔθλιψε μέλος διδυμόθροον αὐλῶν.
<nonn. d. 43.346> καὶ πλοκάμους βαλίῃσι συναιθύσσουσα θυέλλαις
<nonn. d. 43.347> Μυγδονὶς ἐκροτάλιζεν ὁμόζυγα κύμβαλα Βάκχη,
<nonn. d. 43.348> καὶ λοφιὴν ἐπίκυρτον ἐμάστιε λυσσάδος ἄρκτου
<nonn. d. 43.349> θηρὸς ὑποβρυχίης ἀντώπιον: ἀγροτέρη δὲ
<nonn. d. 43.350> πόρδαλις οὐρεσίφοιτος ἐλαύνετο κέντορι θύρσῳ.
<nonn. d. 43.351> καί τις ἀμερσινόοιο κατάσχετος ἅλματι λύσσης
<nonn. d. 43.352> ἴχνεσιν ἀβρέκτοισιν ἐπεσκίρτησε θαλάσσῃ,
<nonn. d. 43.353> οἷα Ποσειδάωνος ἐπισκαίρουσα καρήνῳ:
<nonn. d. 43.354> λὰξ ποδὶ κύματα τύψεν, ἐπηπείλησε δὲ πόντῳ
<nonn. d. 43.355> σιγαλέῳ, καὶ κωφὸν ὕδωρ ἐπεμάστιε θύρσῳ
<nonn. d. 43.356> Βασσαρὶς ὑγροφόρητος: ἀπὸ πλοκάμοιο δὲ νύμφης
<nonn. d. 43.357> ἀφλεγέος σελάγιζε κατ' αὐχένος αὐτόματον πῦρ,
<nonn. d. 43.358> θάμβος ἰδεῖν. κινυρὴ δὲ παρ' ᾐόνι γείτονι πόντῳ
<nonn. d. 43.359> φύλοπιν εἰσορόωσα θαλασσομόθου Διονύσου
<nonn. d. 43.360> αἰνοπαθὴς Ψαμάθη πολυταρβέα ῥήξατο φωνήν:
<nonn. d. 43.361> “Εἰ Θέτιδος χάριν οἶσθα καὶ εὐπαλάμου Βριαρῆος,
<nonn. d. 43.362> εἰ μάθες Αἰγαίωνα τεῶν χραισμήτορα θεσμῶν,
<nonn. d. 43.363> Ζεῦ ἄνα, Βάκχον ἔρυκε μεμηνότα: μηδὲ νοήσω
<nonn. d. 43.364> δουλοσύνην Νηρῆος ἐπὶ Γλαύκοιο τελευτῇ:
<nonn. d. 43.365> μὴ Θέτις αἰολόδακρυς ὑποδρήσσειε Λυαίῳ,
<nonn. d. 43.366> δμωίδα μή μιν ἴδοιμι παρὰ Βρομίῳ, χθόνα Λυδῶν
<nonn. d. 43.367> ὀψομένην μετὰ πόντον, ̓Αχιλλέα, Πηλέα, Πύρρον,
<nonn. d. 43.368> υἱωνόν, πόσιν, υἷα μιῇ στενάχουσαν ἀνίῃ:
<nonn. d. 43.369> Λευκοθέην δ' ἐλέαιρε γοήμονα, τῆς παρακοίτης
<nonn. d. 43.370> υἷα λαβὼν ἐδάιξε, τὸν ἀστόργοιο τοκῆος
<nonn. d. 43.371> παιδοφόνοι γλωχῖνες ἐδαιτρεύσαντο μαχαίρης.”
<nonn. d. 43.372> ὣς φαμένης ἤκουσε δι' αἰθέρος ὑψιμέδων Ζεύς,
<nonn. d. 43.373> καὶ Βερόης ὑμέναιον ἐπέτρεπεν ἐννοσιγαίῳ,
<nonn. d. 43.374> καὶ μόθον ἐπρήυνε γαμοστόλον:οὐρανόθεν γὰρ
<nonn. d. 43.375> νυμφιδίην ἀτέλεστον ἀναστέλλοντες ̓Ενυὼ
<nonn. d. 43.376> Βάκχον ἀπειλητῆρες ἐκυκλώσαντο κεραυνοί.
<nonn. d. 43.377> καὶ θεὸς ἀμπελόεις γαμίῳ δεδονημένος ἰῷ
<nonn. d. 43.378> κούρην μὲν μενέαινε: πατὴρ δέ μιν ὑψιμέδων Ζεὺς
<nonn. d. 43.379> βρονταίης ἀνέκοπτε μέλος σάλπιγγος ἀράσσων,
<nonn. d. 43.380> καὶ πόθον ὑσμίνης ἀνεσείρασε πάτριος ἠχώ.
<nonn. d. 43.381> ὀκναλέοις δὲ πόδεσσιν ἐχάζετο νωθρὸς ὁδίτης,
<nonn. d. 43.382> στυγνὸς ὀπισθοβόλῳ δεδοκημένος ὄμματι κούρην:
<nonn. d. 43.383> οὔασι δ' αἰδομένοισιν ἀειδομένων ἐνὶ πόντῳ
<nonn. d. 43.384> ζῆλον ἔχων ἤκουεν ̓Αμυμώνης ὑμεναίων.
<nonn. d. 43.385> καὶ γάμον ἡμιτέλεστον ἁλίβρομος ἤπυε σύριγξ,
<nonn. d. 43.386> καὶ δονέων ἄσβεστον ἐν ὕδασι νυμφίδιον πῦρ
<nonn. d. 43.387> παστὸν ̓Αμυμώνης θαλαμηπόλος ἤπυε Νηρεύς,
<nonn. d. 43.388> καὶ μέλος ἔπλεκε Φόρκυς: ὁμοζήλῳ δὲ πορείῃ
<nonn. d. 43.389> Γλαῦκος ἀνεσκίρτησεν, ἐβακχεύθη Μελικέρτης:
<nonn. d. 43.390> καὶ ζυγίην Γαλάτεια διακρούουσα χορείην
<nonn. d. 43.391> ἄστατος ὀρχηστῆρι ποδῶν ἐλελίζετο παλμῷ,
<nonn. d. 43.392> καὶ γάμιον μέλος εἶπεν, ἐπεὶ μάθε καλὰ λιγαίνειν
<nonn. d. 43.393> ποιμενίῃ σύριγγι διδασκομένη Πολυφήμου.
<nonn. d. 43.394> καὶ Βερόης διεροῖσιν ὁμιλήσας ὑμεναίοις
<nonn. d. 43.395> νυμφίος ἐννοσίγαιος ἐφίλατο πατρίδα νύμφης:
<nonn. d. 43.396> καὶ Βερόης ναέτῃσιν ἑῆς κειμήλιον εὐνῆς
<nonn. d. 43.397> ̓́Αρεος εἰναλίοιο θαλασσαίην πόρε νίκην.
<nonn. d. 43.398> καὶ γάμος ὄλβιος ἦεν, ἐπεὶ βυθίῳ παρὰ παστῷ
<nonn. d. 43.399> ἄξιον ἕδνον ̓́Ερωτος ̓́Αραψ ἐκομίσσατο Νηρεύς,
<nonn. d. 43.400> ̔Ηφαίστου σοφὸν ἔργον, ̓Ολύμπια δαίδαλα, νύμφῃ,
<nonn. d. 43.401> ὁρμὸν ἄγων κάλυκάς τε φέρων ἕλικάς τε τιταίνων,
<nonn. d. 43.402> ὁππόσα Νηρεΐδεσσιν ἀμιμήτῳ κάμε τέχνῃ
<nonn. d. 43.403> Λήμνιος ἐργοπόνος παρὰ κύμασι καὶ μέσον ἅλμης
<nonn. d. 43.404> ἔμπυρον ἄκμονα πάλλεν ὑποβρυχίην τε πυράγρην,
<nonn. d. 43.405> φυσαλέου χοάνοιο περίδρομον ἄσθμα τιταίνων
<nonn. d. 43.406> ποιητοῖς ἀνέμοισιν, ἀναπτομένης δὲ καμίνου
<nonn. d. 43.407> ἐν ῥοθίοις ἄσβεστον ἐβόμβεεν ἐνδόμυχον πῦρ.
<nonn. d. 43.408> Νηρεὺς μὲν τάδε δῶρα πολύτροπα, δῶκε δὲ κούρῃ
<nonn. d. 43.409> Περσικὸς Εὐφρήτης πολυδαίδαλον εἶδος ἀράχνης:
<nonn. d. 43.410> χρυσὸν ̓́Ιβηρ πόρε ̔Ρῆνος: ἐχεκτεάνων δὲ μετάλλων
<nonn. d. 43.411> ἤλυθεν εἴκελα δῶρα γέρων Πακτωλὸς ἀείρων
<nonn. d. 43.412> χερσὶ φυλασσομένῃσιν, ὅτι πρόμον ἔτρεμε γείτονα ̔Ρείην
<nonn. d. 43.413> Βάκχον ἑὸν βασιλῆα, καὶ ἔτρεμε γείτονα ̔Ρείην
<nonn. d. 43.414> Μυγδονίης πολιοῦχον ἑῆς χθονός: ̓Ηριδανὸς δὲ
<nonn. d. 43.415> ̔Ηλιάδων ἤλεκτρα ῥυηφενέων ἀπὸ δένδρων
<nonn. d. 43.416> δῶρα πόρε στίλβοντα: καὶ ἀργυρέης ἀπὸ πέτρης
<nonn. d. 43.417> Στρυμὼν ὅσσα μέταλλα καὶ ὁππόσα Γεῦδις ἀείρει,
<nonn. d. 43.418> ἕδνον ̓Αμυμώνῃ δωρήσατο κυανοχαίτης.
<nonn. d. 43.419> ὣς ὁ μὲν ἀρτιχόρευτος ὑποβρυχίῳ παρὰ παστῷ
<nonn. d. 43.420> γήθεεν ἐννοσίγαιος: ἀμειδήτῳ δὲ Λυαίῳ
<nonn. d. 43.421> γνωτὸς ̓́Ερως φθονέοντι παρήγορον ἴαχε φωνήν:
<nonn. d. 43.422> “Νυμφοκόμῳ, Διόνυσε, τί μέμφεαι εἰσέτι κεστῷ;
<nonn. d. 43.423> οὐ Βρομίῳ Βερόης γάμος ἔπρεπεν, ἀλλὰ θαλάσσης
<nonn. d. 43.424> ἄρμενος ἦν γάμος οὗτος, ὅτι βρυχίης ̓Αφροδίτης
<nonn. d. 43.425> παῖδα λαβὼν ἔζευξα θαλασσοπόρῳ παρακοίτῃ:
<nonn. d. 43.426> ἁβροτέρην δ' ἐφύλαξα τεοῖς θαλάμοις ̓Αριάδνην,
<nonn. d. 43.427> ἐκ γενεῆς Μίνωος ὁμόγνιον: οὐτιδανὴν δὲ
<nonn. d. 43.428> πόντιον αἷμα φέρουσαν ̓Αμυμώνην λίπε πόντῳ.
<nonn. d. 43.429> ἀλλὰ λιπὼν Λιβάνοιο λόφον καὶ ̓Αδώνιδος ὕδωρ
<nonn. d. 43.430> ἵξεαι εἰς Φρυγίην εὐπάρθενον, ἧχί σε μίμνει
<nonn. d. 43.431> ἄβροχον ̓Ηελίοιο λέχος Τιτηνίδος Αὔρης:
<nonn. d. 43.432> καὶ στέφος ἀσκήσασα μάχης καὶ παστάδα κούρης
<nonn. d. 43.433> Θρῄκη νυμφοκόμος σε δεδέξεται, ἧχι καὶ αὐτὴ
<nonn. d. 43.434> Παλλήνη καλέει σε δορυσσόος, ἧς παρὰ παστῷ
<nonn. d. 43.435> ἀθλοφόρον γαμίοισι περιστέψω σε κορύμβοις
<nonn. d. 43.436> ἱμερτὴν τελέσαντα παλαισμοσύνην ̓Αφροδίτης.”
<nonn. d. 43.437> τοῖα γυναιμανέοντι κασιγνήτῳ φάτο Βάκχῳ
<nonn. d. 43.438> θοῦρος ̓́Ερως: πτερύγων δὲ πυρώδεα βόμβον ἰάλλων
<nonn. d. 43.439> ἠερίῃ νόθος ὄρνις ἀνῃώρητο πορείῃ,
<nonn. d. 43.440> καὶ Διὸς εἰς δόμον ἦλθεν. ἀπ' ̓Ασσυρίοιο δὲ κόλπου
<nonn. d. 43.441> ἁβροχίτων Διόνυσος ἀνήιεν εἰς χθόνα Λυδῶν
<nonn. d. 43.442> Πακτωλοῦ παρὰ πέζαν, ὅπῃ χρυσαυγέι πηλῷ
<nonn. d. 43.443> ἀφνειῆς τιτάνοιο μέλαν φοινίσσεται ὕδωρ:
<nonn. d. 43.444> Μαιονίης δ' ἐπέβαινε, καὶ ἵστατο μητέρι ̔Ρείῃ
<nonn. d. 43.445> ̓Ινδῴης ὀρέγων βασιλήια δῶρα θαλάσσης.
<nonn. d. 43.446> καλλείψας δὲ ῥέεθρα βαθυπλούτου ποταμοῖο
<nonn. d. 43.447> καὶ Φρύγιον κενεῶνα καὶ ἁβροβίων γένος ἀνδρῶν
<nonn. d. 43.448> ̓Αρκτῴην παρὰ πέζαν ἑὴν ἐφύτευσεν ὀπώρην,
<nonn. d. 43.449> Εὐρώπης πτολίεθρα μετ' ̓Ασίδος ἄστεα βαίνων.
<nonn. d. 44.1> ἤδη δ' ̓Ιλλυρίης Δαυλάντιον ἔθνος ἀρούρης
<nonn. d. 44.2> καὶ πέδον Αἱμονίης καὶ Πήλιον ἄκρον ἐάσας
<nonn. d. 44.3> ̔Ελλάδος ἐγγὺς ἵκανε, καὶ ̓Αονίῃ παρὰ πέζῃ
<nonn. d. 44.4> στῆσε χορούς. ἀίων δὲ μέλος μυκήτορος αὐλοῦ
<nonn. d. 44.5> Πανὶ Ταναγραίῳ θιάσους ἐστήσατο ποιμήν:
<nonn. d. 44.6> καὶ κρήνη κελάδησεν, ὅπῃ χθονὸς ἄκρον ἀράξας
<nonn. d. 44.7> ὑγρὸς ὄνυξ ἵππειος ἐπώνυμον ἔγλυφεν ὕδωρ:
<nonn. d. 44.8> ̓Ασωπὸς δ' ἐχόρευε πυρίπνοα χεύματα σύρων
<nonn. d. 44.9> καὶ προχοὰς ἐλέλιξε: σὺν ̓Ισμηνῷ δὲ τοκῆι
<nonn. d. 44.10> κυκλάδας αἰθύσσουσα ῥοὰς ὠρχήσατο Δίρκη.
<nonn. d. 44.11> καί ποτέ τις δρυόεντος ἀναΐξασα κορύμβου
<nonn. d. 44.12> ἡμιφανὴς ἐλίγαινεν ̔Αμαδρυὰς ὑψόθι δένδρου,
<nonn. d. 44.13> οὔνομα κυδαίνουσα κορυμβοφόρου Διονύσου:
<nonn. d. 44.14> πηγαίη δ' ὁμόφωνος ἀσάμβαλος ἴαχε Νύμφη.
<nonn. d. 44.15> καὶ κτύπος οὐρεσίφοιτος ἀδεψήτοιο βοείης
<nonn. d. 44.16> Πενθέος ἀσπόνδοισιν ἐπεσμαράγησεν ἀκουαῖς:
<nonn. d. 44.17> οἰνοφόρῳ δ' ἀθέμιστος ἄναξ ἐπεχώσατο Βάκχῳ,
<nonn. d. 44.18> καὶ στρατιὴν ἐκόρυσσε μαχήμονα, κέκλετο δ' ἀστοῖς
<nonn. d. 44.19> ἄστεος ἑπταπόροιο περιφράξαι πυλεῶνας:
<nonn. d. 44.20> οἱ μὲν ἐπεκλήισσαν ἀμοιβαδίς, ἐξαπίνης δὲ
<nonn. d. 44.21> αὐτόματοι κληῖδες ἀνωίγνυντο πυλάων,
<nonn. d. 44.22> καὶ δολιχοὺς πυλεῶνι μάτην ἐπέβαλλον ὀχῆας
<nonn. d. 44.23> ἠερίοις θεράποντες ἐριδμαίνοντες ἀήταις.
<nonn. d. 44.24> οὐ τότε τις πυλαωρὸς ἰδὼν ἀνεσείρασε Βάκχην:
<nonn. d. 44.25> Σειληνοὺς δὲ γέροντας ἀτευχέας ἀσπιδιῶται
<nonn. d. 44.26> ἔτρεμον αἰχμητῆρες: ὁμογλώσσῳ δ' ἀλαλητῷ
<nonn. d. 44.27> κεκλομένου βασιλῆος ἀφειδήσαντες ἀπειλῆς
<nonn. d. 44.28> πολλάκις ὠρχήσαντο, σὺν εὐτύκτοις δὲ βοείαις
<nonn. d. 44.29> κυκλάδος ἐστήσαντο σακεσπάλον ἅλμα χορείης,
<nonn. d. 44.33> ἀντίτυπον μίμημα φιλοσμαράγων Κορυβάντων.
<nonn. d. 44.30> φρικαλέαι δ' ἰάχησαν ἐν οὔρεσι λυσσάδες ἄρκτοι:
<nonn. d. 44.31> καὶ γένυν αἰθύσσουσα καὶ ὑψιπότητον ἐρωὴν
<nonn. d. 44.32> πόρδαλις ᾐώρητο: λέων δέ τις ἁβρὸν ἀθύρων
<nonn. d. 44.34> μειλίχιον βρύχημα συνήλικι πέμπε λεαίνῃ.
<nonn. d. 44.35> ἤδη δ' αὐτοέλικτος ἐσείετο Πενθέος αὐλὴ
<nonn. d. 44.36> ἀκλινέων σφαιρηδὸν ἀναΐσσουσα θεμέθλων:
<nonn. d. 44.37> καὶ πυλεὼν δεδόνητο θορὼν ἐνοσίχθονι παλμῷ,
<nonn. d. 44.38> πήματος ἐσσομένοιο προάγγελος: αὐτόματος δὲ
<nonn. d. 44.39> λάινος ̓Ογκαίης ἐλελίζετο βωμὸς ̓Αθήνης,
<nonn. d. 44.40> ὅν ποτε Κάδμος ἔδειμεν, ὅτε βραδυπειθέι ῥιπῇ
<nonn. d. 44.41> μόσχου πυργοδόμοιο φερέπτολις ὤκλασε χηλή:
<nonn. d. 44.42> ἀμφὶ δὲ θεῖον ἄγαλμα πολισσούχοιο θεαίνης
<nonn. d. 44.43> αὐτομάτῃ ῥαθάμιγγι θεόσσυτος ἔβλυεν ἱδρὼς
<nonn. d. 44.44> δεῖμα φέρων ναέτῃσι: καὶ ἐκ ποδὸς ἄχρι καρήνου
<nonn. d. 44.45> ἄγγελος ἐσσομένων βρέτας ̓́Αρεος ἔρρεε λύθρῳ.
<nonn. d. 44.46> καὶ ναέται δεδόνηντο: φόβῳ δ' ἐλελίζετο μήτηρ
<nonn. d. 44.47> Πενθέος αὐχήεντος, ἐβακχεύθη δὲ μενοινῇ,
<nonn. d. 44.48> μνησαμένη προτέροιο δαφοινήεντος ὀνείρου
<nonn. d. 44.49> πικρὰ προθεσπίζοντος, ἐπεὶ πάρος ὑψόθι λέκτρων
<nonn. d. 44.50> ἐξ ὅτε κοιρανίην πατρώιον ἥρπασε Πενθεύς,
<nonn. d. 44.51> πάννυχον ὑπναλέοις ὀάροις εὕδουσαν ̓Αγαύην
<nonn. d. 44.52> φάσματα μιμηλοῖο διεπτοίησεν ὀνείρου,
<nonn. d. 44.53> ἀπλανέος θρῴσκοντα δι' εὐκεράου πυλεῶνος:
<nonn. d. 44.54> ἔλπετο γὰρ Πενθῆα χοροίτυπον ἁβρὸν ὁδίτην
<nonn. d. 44.55> ἄρσενα κοσμήσαντα γυναικείῳ χρόα πέπλῳ
<nonn. d. 44.56> ῥῖψαι πορφυρόνωτον ἐπὶ χθόνα φᾶρος ἀνάκτων,
<nonn. d. 44.57> θύρσον ἐλαφρίζοντα καὶ οὐ σκήπτροιο φορῆα:
<nonn. d. 44.58> καί μιν ἰδεῖν ἐδόκησε πάλιν Καδμηὶς ̓Αγαύη
<nonn. d. 44.59> ἑζόμενον σκιεροῖο μετάρσιον ὑψόθι δένδρου:
<nonn. d. 44.60> καὶ φυτὸν ὑψικάρηνον, ὅπῃ θρασὺς ἕζετο Πενθεύς,
<nonn. d. 44.61> θῆρες ἐκυκλώσαντο, καὶ ἄγριον εἶχον ἐρωὴν
<nonn. d. 44.62> δένδρον ἀπειλητῆρι μετοχλίζοντες ὀδόντι,
<nonn. d. 44.63> τρηχαλέαις γενύεσσι: τινασσομένοιο δὲ δένδρου
<nonn. d. 44.64> κύμβαχος αὐτοκύλιστος ἕλιξ δινεύετο Πενθεύς,
<nonn. d. 44.65> καί μιν ἐδηλήσαντο δεδουπότα λυσσάδες ἄρκτοι:
<nonn. d. 44.66> ἀγροτέρη δὲ λέαινα καταΐσσουσα προσώπου
<nonn. d. 44.67> πρυμνόθεν ἔσπασε χεῖρα, καὶ ἄσχετα μαινομένη θὴρ
<nonn. d. 44.68> ἡμιτόμου Πενθῆος ἐρεισαμένη πόδα λαιμῷ
<nonn. d. 44.69> θηγαλέοις ὀνύχεσσι διέθρισεν ἀνθερεῶνα,
<nonn. d. 44.70> αἱμαλέον δὲ κάρηνον ἐκούφισεν ἅρπαγι ταρσῷ
<nonn. d. 44.71> οἰκτρὰ δαϊζομένου, καὶ ἐδείκνυε μάρτυρι Κάδμῳ
<nonn. d. 44.72> παλλομένη, βροτέην δ' ἀλιτήμονα ῥήξατο φωνήν:
<nonn. d. 44.73> “Εἰμὶ τεὴ θυγάτηρ θηροκτόνος: εἰμὶ δὲ μήτηρ
<nonn. d. 44.74> Πενθέος ὀλβίστοιο, τεὴ φιλότεκνος ̓Αγαύη.
<nonn. d. 44.75> τηλίκον ὤλεσα θῆρα: λεοντοφόνοιο δὲ νίκης
<nonn. d. 44.76> δέχνυσο τοῦτο κάρηνον ἐμῆς πρωτάγριον ἀλκῆς:
<nonn. d. 44.77> τηλίκον οὔ ποτε θῆρα κατέκτανε σύγγονος ̓Ινώ,
<nonn. d. 44.78> οὐ κτάνεν Αὐτονόη: σὺ δὲ σύμβολα παιδὸς ̓Αγαύης
<nonn. d. 44.79> πῆξον ἀριστοπόνοιο τεοῦ προπάροιθε μελάθρου.”
<nonn. d. 44.80> τοῖον ὄναρ βλοσυρωπὸν ὑπόχλοος εἶδεν ̓Αγαύη.
<nonn. d. 44.81> ἔνθεν ἐριπτοίητος ἀπωσαμένη πτερὸν ̔́Υπνου,
<nonn. d. 44.82> ὀρθρινὴ καλέσασα θεηγόρον υἷα Χαρικλοῦς,
<nonn. d. 44.83> μάντιας ἐσσομένων φονίους ἐδίδαξεν ὀνείρους:
<nonn. d. 44.84> Τειρεσίας δ' ἐκέλευσε θεοπρόπος ἄρσενα ῥέξαι
<nonn. d. 44.85> ταῦρον, ἀοσσητῆρα δαφοινήεντος ὀνείρου,
<nonn. d. 44.86> Ζηνὸς ἀλεξικάκοιο θεοκλήτῳ παρὰ βωμῷ,
<nonn. d. 44.87> μηκεδανῆς ἐλάτης παρὰ δένδρεον, ἧχι Κιθαιρὼν
<nonn. d. 44.88> πέπταται ὑψικάρηνος: ̔Αμαδρυάδεσσι δὲ Νύμφαις
<nonn. d. 44.89> θῆλυν ὄιν σήμαινε θυηπολέειν παρὰ λόχμῃ.
<nonn. d. 44.90> ἔγνω δ' ἔμφρονα θῆρα καὶ ἀγρώσσουσαν ̓Αγαύην
<nonn. d. 44.91> γαστρὸς ἑῆς ὠδῖνα καὶ ὠλεσίτεκνον ἀγῶνα
<nonn. d. 44.92> καὶ κεφαλὴν Πενθῆος: ἐν ἀφθόγγῳ δὲ σιωπῇ
<nonn. d. 44.93> κρύψεν ὀνειρείης ἀπατήλιον εἰκόνα νίκης,
<nonn. d. 44.94> Πενθέα μὴ βαρύμηνιν ἑὸν βασιλῆα χαλέψῃ.
<nonn. d. 44.95> πειθομένη δὲ γέροντι σοφῷ φιλότεκνος ̓Αγαύη
<nonn. d. 44.96> εἰς ὄρος ὑψικάρηνον ὁμόστολος ἤιε Κάδμῳ
<nonn. d. 44.97> Πενθέος ἑσπομένοιο: καὶ εὐκεράῳ παρὰ βωμῷ
<nonn. d. 44.98> θῆλυν ὄιν κερόεντι συνέμπορον ἄρσενι ταύρῳ,
<nonn. d. 44.99> ἧχι Διὸς πέλεν ἄλσος ὀρειάδος ἔμπλεον ὕλης,
<nonn. d. 44.100> Ζηνὶ καὶ ̔Αδρυάδεσσι μίαν ξύνωσε θυηλὴν
<nonn. d. 44.101> Κάδμος ̓Αγηνορίδης, θεοτερπέα βωμὸν ἀνάψας,
<nonn. d. 44.102> ῥέζων ἀμφοτέροισιν: ἀναπτομένοιο δὲ πυρσοῦ
<nonn. d. 44.103> κνίση μὲν περίφοιτος ἕλιξ συνενήχετο καπνῷ
<nonn. d. 44.104> εὐόδμῳ στροφάλιγγι, δαϊζομένου δ' ἄρα ταύρου
<nonn. d. 44.105> ὄρθιος αἱμαλέης αὐτόσσυτος αὐλὸς ἐέρσης
<nonn. d. 44.106> χεῖρας ἐρευθιόωντι φόνῳ πόρφυρεν ̓Αγαύης
<nonn. d. 44.107> αὐχένιον δὲ τένοντα πέριξ στεφανηδὸν ἑλίξας
<nonn. d. 44.108> οἰδαλέην ἐπίκυρτον ἑὴν δοχμώσατο δειρὴν
<nonn. d. 44.109> μείλιχος εἱλικόεντι δράκων μιτρούμενος ὁλκῷ,
<nonn. d. 44.110> στέμματι δ' ὁλκαίῳ κεφαλὴν κυκλώσατο Κάδμου
<nonn. d. 44.111> πρηῢς ὄφις, καὶ γλῶσσα πέριξ λίχμαζεν ὑπήνην
<nonn. d. 44.112> μειλιχίων φίλον ἰὸν ἀποπτύουσα γενείων
<nonn. d. 44.113> οἰγομένων: καὶ θῆλυς ὄφις μιτρώσατο κόρσην
<nonn. d. 44.114> ̔Αρμονίης ξανθοῖσι περιπλεχθεῖσα κορύμβοις.
<nonn. d. 44.115> καὶ διδύμων ὀφίων πετρώσατο γυῖα Κρονίων,
<nonn. d. 44.116> ὅττι παρ' ̓Ιλλυρικοῖο δρακοντοβότου στόμα πόντου
<nonn. d. 44.117> ̔Αρμονίη καὶ Κάδμος ἀμειβομένοιο προσώπου
<nonn. d. 44.118> λαϊνέην ἤμελλον ἔχειν ὀφιώδεα μορφήν.
<nonn. d. 44.121> καὶ φόβον ἄλλον ἔχουσα μετὰ προτέρου φόβον ὕπνου
<nonn. d. 44.122> νόστιμος εἰς δόμον ἦλθε σὺν υἱέι καὶ γενετῆρι.
<nonn. d. 44.119> τοῖον ἴδεν ποτὲ φάσμα, καὶ ὀμφήεντος ὀνείρου
<nonn. d. 44.120> μνησαμένη δεδόνητο φόβῳ φιλότεκνος ̓Αγαύῃ.
<nonn. d. 44.123> ἤδη δ' ἑπταπόροιο δι' ἄστεος ἵπτατο Φήμη
<nonn. d. 44.124> ὄργια κηρύσσουσα χοροπλεκέος Διονύσου:
<nonn. d. 44.125> οὐδέ τις ἦν ἀχόρευτος ἀνὰ πτόλιν: ἀγρονόμων δὲ
<nonn. d. 44.126> εἰαρινοῖς πετάλοισιν ἐμιτρώθησαν ἀγυιαί:
<nonn. d. 44.127> καὶ θάλαμον Σεμέλης χλοερῷ σκιόωσα κορύμβῳ
<nonn. d. 44.128> νυμφιδίου σπινθῆρος ἔτι πνείοντα κεραυνοῦ
<nonn. d. 44.129> αὐτοφυὴς ἐμέθυσσεν ἕλιξ εὐώδεϊ καρπῷ.
<nonn. d. 44.130> φρικτὰ δὲ παπταίνων πολυειδέα θαύματα Βάκχου,
<nonn. d. 44.131> ζῆλον ἔχων ὑπέροπλον, ἄναξ κυμαίνετο Πενθεύς:
<nonn. d. 44.132> καὶ κενεῆς προχέων ὑπερήνορα κόμπον ἀπειλῆς
<nonn. d. 44.133> τοῖον ἔπος δμώεσσιν ἀτάσθαλος ἴαχε Πενθεύς:
<nonn. d. 44.134> “Λυδὸν ἐμὸν θεράποντα κομίσσατε, θῆλυν ἀλήτην,
<nonn. d. 44.135> δαινυμένου Πενθῆος ὑποδρηστῆρα τραπέζης,
<nonn. d. 44.136> οἰνοδόκῳ ποτὸν ἄλλον διαστάζοντα κυπέλλῳ,
<nonn. d. 44.138> ἢ γλάγος ἢ γλυκὺ χεῦμα : κασιγνήτην δὲ τεκούσης
<nonn. d. 44.147> Αὐτονόην πληγῇσιν ἀμοιβαίῃσιν ἱμάσσω,
<nonn. d. 44.139> καὶ πλοκάμους τμήξωμεν ἀκερσικόμου Διονύσου:
<nonn. d. 44.140> κύμβαλα δ' ἠχήεντα διαρρίψαντες ἀήταις
<nonn. d. 44.141> καὶ πάταγον Βερέκυντα καὶ Εὔια τύμπανα ̔Ρείης
<nonn. d. 44.142> ἕλκετε Βασσαρίδας μανιώδεας, ἕλκετε Βάκχας,
<nonn. d. 44.143> ἀμφιπόλους Βρομίοιο συνήλυδας, ἃς ἐνὶ Θήβῃ
<nonn. d. 44.144> ̓Ισμηνοῦ διεροῖσιν ἀκοντίζοντες ἐναύλοις
<nonn. d. 44.145> Νηίδας ̓Αονίαις ποταμηίσι μίξατε Νύμφαις
<nonn. d. 44.145> ἥλικας, ̔Αδρυάδας δὲ γέρων δέξαιτο Κιθαιρὼν
<nonn. d. 44.146> ἄλλαις ̔Αδρυάδεσσιν ὁμόζυγας ἀντὶ Δυαίου.
<nonn. d. 44.148> ἄξατε πῦρ, θεράποντες, ἐπεὶ ποινήτορι θεσμῷ,
<nonn. d. 44.149> ἐκ πυρὸς εἰ πέλε Βάκχος, ἐγὼ πυρὶ Βάκχον ὀπάσσω:
<nonn. d. 44.150> Ζεὺς Σεμέλην ἐδάμασσεν, ἐγὼ Διόνυσον ὀλέσσω.
<nonn. d. 44.151> εἰ δέ κε πειρήσαιτο καὶ ἡμετέροιο κεραυνοῦ,
<nonn. d. 44.152> γνώσεται, οἷον ἔχω χθόνιον σέλας: οὐρανίου γὰρ
<nonn. d. 44.153> θερμοτέρους σπινθῆρας ἐμὸν λάχεν ἀντίτυπον πῦρ:
<nonn. d. 44.154> σήμερον αἰθαλόεντα τὸν ἀμπελόεντα τελέσσω.
<nonn. d. 44.155> εἰ δὲ μόθον στήσειε μαχήμονα θύρσον ἀείρων,
<nonn. d. 44.156> γνώσεται, οἷον ἔχω χθόνιον δόρυ: καί μιν ὀλέσσω,
<nonn. d. 44.157> οὐ ποδός, οὐ λαγόνων, οὐ στήθεος, οὐ κενεώνων,
<nonn. d. 44.158> ὠτειλὴν μεθέποντα: καὶ οὐ βουπλῆγι δαΐξω
<nonn. d. 44.159> κυρτὰ βοοκραίροιο κεράατα δισσὰ μετώπου,
<nonn. d. 44.160> οὐδὲ διατμήξω μέσον αὐχένος: ἀλλά ἑ τύψω
<nonn. d. 44.161> ἔγχεϊ χαλκείῳ τετορημένον εἰς πτύχα μηροῦ,
<nonn. d. 44.162> ὅττι Διὸς μεγάλοιο γονὴν ἐψεύσατο μηροῦ
<nonn. d. 44.163> καὶ πόλον ὡς ἑὸν οἶκον: ἐγὼ δέ μιν ἀντὶ μελάθρου
<nonn. d. 44.164> ἀντὶ Διός πυλεῶνος ἐνέρτερον ̓́Αιδι πέμψω,
<nonn. d. 44.165> ἠέ μιν αὐτοκύλιστον ἀλυσκάζοντα καλύψω
<nonn. d. 44.166> κύμασιν ̓Ισμηνοῖο, καὶ οὐ χρέος ἐστὶ θαλάσσης.
<nonn. d. 44.167> οὐ δέχομαι βροτὸν ἄνδρα νόθον θεόν: εἰ θέμις εἰπεῖν,
<nonn. d. 44.168> ψεύσομαι, ὡς Διόνυσος, ἐμὸν γένος: οὐκ ἀπὸ Κάδμου
<nonn. d. 44.169> αἷμα φέρω χθονίοιο, πατὴρ δ' ἐμός, ὄρχαμος ἄστρων,
<nonn. d. 44.170> ἠέλιός με φύτευσε, καί οὐκ ἔσπειρεν ̓Εχίων:
<nonn. d. 44.171> τίκτε Σεληναίη με, καὶ οὐκ ἐλόχευσεν ̓Αγαύη:
<nonn. d. 44.172> εἰμὶ γένος Κρονίδαο, καὶ αἰθέρος εἰμὶ πολίτης:
<nonn. d. 44.173> οὐρανός ἀστερόφοιτος ἐμὴ πόλις: ἵλατε, Θῆβαι:
<nonn. d. 44.174> Παλλὰς ἐμὴ παράκοιτις, ἐμὴ δάμαρ ἄμβροτος ̔́Ηβη:
<nonn. d. 44.175> Πενθέι μαζόν ὄρεξε μετ' ̓́Αρεα δεσπότις ̔́Ηρη,
<nonn. d. 44.176> καὶ ζαθέη μετὰ Φοῖβον ἐγείνατο Πενθέα Λητώ:
<nonn. d. 44.177> ̓́Αρτεμιν ἱεμένην νυμφεύσομαι: οὐδέ με φεύγει,
<nonn. d. 44.178> ὥς ποτε Φοῖβον ἔφευγεν ἑῆς μνηστῆρα κορείης,
<nonn. d. 44.179> μῶμον ἀλυσκάζουσα κασιγνήτων ὑμεναίων.
<nonn. d. 44.180> εἰ δέ τεήν Σεμέλην οὐκ ἔφλεγεν οὐρανίη φλόξ,
<nonn. d. 44.181> παιδός ἑῆς διὰ μῶμον ἐὸν δόμον ἔφλεγε Κάδμος,
<nonn. d. 44.182> ἀστεροπὴν δ' ἐκάλεσσε χαμαιγενὲς ἁπτόμενον πὺρ,
<nonn. d. 44.183> καὶ δαΐδων ὀνόμηνε σέλας σπινθῆρα κεραυνοῦ.”
<nonn. d. 44.184> ὣς φαμένου βασιλῆος ἐπεστρατόωντο μαχηταὶ
<nonn. d. 44.185> ὁπλοφόροι κενεοῖσιν ἐριδμαίνοντες ἀήτατς:
<nonn. d. 44.186> καὶ στρατὸς ἄσπετος ἦεν ἔσω πιτυώδεος ὕλης,
<nonn. d. 44.187> ἴχνια μαστεύοντες ἀθηήτοιο Λυαίου.
<nonn. d. 44.188> ὄφρα μὲν ἐνναέτῃσιν ἄναξ ἐπετέλλετο Πενθεύς,
<nonn. d. 44.189> τόφρα δὲ καὶ Διόνυσος ἀφεγγέα νύκτα δοκεύων
<nonn. d. 44.190> τοῖον ἔπος πρὸς ̓́Ολυμπον ἀνίαχε κυκλάδι Μήνῃ:
<nonn. d. 44.191> “̓͂Ω τέκος ̓Ηελίοιο, πολύστροφε, παντρόφε Μήνη,
<nonn. d. 44.192> ἅρματος ἀργυρέοιο κυβερνήτειρα Σελήνη,
<nonn. d. 44.193> εἰ σὺ πέλεις ̔Εκάτη πολυώνυμος, ἐννυχίη δὲ
<nonn. d. 44.194> πυρσοφόρῳ παλάμῃ δονέεις θιασώδεα πεύκην,
<nonn. d. 44.195> ἔρχεο, νυκτιπόλος, σκυλακοτρόφος, ὅττί σε τέρπει
<nonn. d. 44.196> κνυζηθμῷ γοόωντι κυνοσσόος ἔννυχος ἠχώ:
<nonn. d. 44.197> Αρτεμις εἰ σὺ πέλεις ἐλαφηβόλος, ἐν δὲ κολώναις
<nonn. d. 44.198> νεβροφόνῳ σπεύδουσα συναγρώσσεις Διονύσῳ,
<nonn. d. 44.199> ἔσσο κασιγνήτοιο βοηθόος: ἀρχεγόνου γὰρ
<nonn. d. 44.200> αἷμα λαχὼν Κάδμοιο διώκομαι ἔκτοθι Θήβης,
<nonn. d. 44.201> μητρὸς ἐμῆς Σεμέλης ἀπὸ πατρίδος: ὠκύμορος γὰρ
<nonn. d. 44.202> θνητὸς ἀνὴρ κλονέει με θεημάχος: ὡς νυχίη δὲ
<nonn. d. 44.203> νυκτελίῳ χραίσμησον ἐλαυνομένῳ Διονύσῳ:
<nonn. d. 44.204> εἰ δὲ σὺ Περσεφόνεια νεκυσσόος, ὑμέτεραι δὲ
<nonn. d. 44.205> ψυχαὶ Ταρταρίοισιν ὑποδρήσσονσι θοώκοις,
<nonn. d. 44.206> νεκρὸν ἴδω Πενθῆα, καὶ ἀχνυμένου Διονύσου
<nonn. d. 44.207> δάκρυον εὐνήσειε τεὸς ψυχοστόλος ̓Ερμῆς:
<nonn. d. 44.208> σεῖο δὲ Τισιφόνης μανιώδεος ἠὲ Μεγαίρης
<nonn. d. 44.209> Ταρταρίῃ μάστιγι λαθίφρονα παῦσον ἀπειλὴν
<nonn. d. 44.210> γηγενέος Πενθῆος, ἐπεὶ δυσμήχανος ̔́Ηρη
<nonn. d. 44.211> ὀψίγονον Τιτῆνα νέῳ θώρηξε Λυαίῳ.
<nonn. d. 44.212> ἀλλὰ σὺ φῶτα δάμασσον ἀθέσμιον, ὄφρα γεραίρῃς
<nonn. d. 44.213> ἀρχεγόνου Ζαγρῆος ἐπωνυμίην Διονύσου.
<nonn. d. 44.214> Ζεῦ ἄνα, καὶ σὺ δόκευε μεμηνότος ἀνδρὸς ἀπειλήν:
<nonn. d. 44.215> κλῦθι, πάτερ καὶ μῆτερ: ἐλεγχομένου δὲ Λυαίου
<nonn. d. 44.216> σὴ στεροπὴ γαμίη Σεμέλης τιμήορος ἔστω.”
<nonn. d. 44.217> ὣς φαμένου ταυρῶπις ἀνίαχεν ὑψόθι Μήνη:
<nonn. d. 44.218> “Νυκτιφαὲς Διόνυσε, φυτηκόμε, σύνδρομε Μήνης,
<nonn. d. 44.219> σῆς σταφυλῆς ἀλέγιζε: μέλει δέ μοι ὄργια Βάκχου,
<nonn. d. 44.220> ὑμετέρων ̔??̓τι γαῖα φυτῶν ὠδῖνα πεπαίνει
<nonn. d. 44.221> μαρμαρυγὴν δροσόεσσαν ἀκοιμήτοιο Σελήνης
<nonn. d. 44.222> δεχνυμένη: σὺ δέ, Βάκχε χοροίτυπε, θύρσα τιταίνων
<nonn. d. 44.223> σῆς γενετῆς ἀλέγιζε, καὶ οὐ τρομέεις γένος ἀνδρῶν
<nonn. d. 44.224> ἀδρανέων, οἶς κοῦφος ἀεὶ νόος, ὧν καὶ ἀνάγκῃ
<nonn. d. 44.225> Εὐμενίδων μάστιγες ἀναστέλλουσιν ἀπειλάς.
<nonn. d. 44.226> σὺν σοὶ δυσμενέεσσι κορύσσομαι: ἶσα δὲ Βάκχῳ
<nonn. d. 44.227> κοιρανέω μανίης ἑτερόφρονος: εἰμὶ δὲ Μήνη
<nonn. d. 44.228> Βακχιάς, οὐκ ὅτι μοῦνον ἐν αἰθέρι μῆνας ἑλίσσω,
<nonn. d. 44.229> ἀλλ' ὅτι καὶ μανίης μεδέω καὶ λύσσαν ἐγείρω.
<nonn. d. 44.230> οὐ χθονίην σέθεν ὕβριν ἐγὼ νήποινον ἐάσω:
<nonn. d. 44.231> ἤδη γὰρ Λυκόοργος ἀπειλήσας Διονύσῳ,
<nonn. d. 44.232> ὁ πρὶν ἐὼν ταχύγουνος, ὁ Μαινάδας ὀξὺ διώξας,
<nonn. d. 44.233> τυφλὸς ἀλητεύει καὶ δεύεται ἡγεμονῆος.
<nonn. d. 44.234> ἤδη δ' ἀμφὶ τένοντας ̓Ερυθραίων δονακήων
<nonn. d. 44.235> κέκλιται ἔνθα καὶ ἔνθα, τεῆς αὐτάγγελος ἀλκῆς,
<nonn. d. 44.236> ̓Ινδῶν νεκρὸς ὅμιλος, ἀναινομένῳ δὲ ῥεέθρῳ
<nonn. d. 44.237> ἄφρονα Δηριαδῆα πατὴρ ἔκρυψεν ̔Υδάσπης
<nonn. d. 44.238> ἔγχεϊ κισσήεντι τετυμμένον: αὐτὰρ ὁ φεύγων
<nonn. d. 44.239> πατρῴῳ βαρύθοντι κατηφέι πῖπτε ῥεέθρῳ:
<nonn. d. 44.240> Τυρσηνοὶ δεδάασι τεὸν σθένος, ὁππότε νηῶν
<nonn. d. 44.241> ὄρθιος ἱστὸς ἄμειπτο καὶ ἀμπελόεις πέλεν ὄρπηξ
<nonn. d. 44.242> αὐτοτελής, τὸ δὲ λαῖφος ὑπὸ σκιεροῖσι πετήλοις
<nonn. d. 44.243> ἡμερίδων εὔβοτρυς ἀνηέξητο καλύπτρη,
<nonn. d. 44.244> καὶ πρότονοι σύριζον ἐχιδνήεντι κορύμβῳ
<nonn. d. 44.245> ἰοβόλοι, βροτέην δὲ φυὴν καὶ ἐχέφρονα βολὴν
<nonn. d. 44.246> δυσμενέες ῥίψαντες ἀμειβομένοιο προσώπου
<nonn. d. 44.247> ἀφραδέες δελφῖνες ἐνιπλώουσι θαλάσσῃ:
<nonn. d. 44.248> εἰσέτι κωμάζουσι καὶ ἐν ῥοθίοις Διονύσῳ,
<nonn. d. 44.249> οἷα κυβιστητῆρες ἐπισκαίρουσι γαλήνῃ.
<nonn. d. 44.250> καὶ νέκυς ὑμετέρῳ βεβολημένος ὀξέι θύρσῳ
<nonn. d. 44.251> χεύμασιν ̓Ασσυρίοισι καλύπτεται ̓Ινδὸς ̓Ορόντης,
<nonn. d. 44.252> εἰσέτι δειμαίνων καὶ ἐν ὕδασιν οὔνομα Βάκχου.”
<nonn. d. 44.253> τοῖον ἔπος Βρομίῳ χρυσήνιος ἴαχε δαίμων.
<nonn. d. 44.254> ὄφρα μὲν εἰσέτι Βάκχος ὁμίλεε κυκλάδι Μήνῃ,
<nonn. d. 44.255> τόφρα δὲ καὶ Ζαγρῆι χαριζομένη Διονύσῳ
<nonn. d. 44.256> Περσεφόνη θώρηξεν ̓Ερινύας, ἀχνυμένη δὲ
<nonn. d. 44.257> ὀψιγόνῳ χραίσμησε κασιγνήτῳ Διονύσῳ.
<nonn. d. 44.258> αἱ δὲ Διὸς χθονίοιο δυσάντεϊ νεύματι κόρσης
<nonn. d. 44.259> εὐμενίδες Πενθῆος ἐπεστρατόωντο μελάθρῳ,
<nonn. d. 44.260> ὦν ἡ μὲν ζοφεροῖο διαθρῴσκουσα βερέθρου
<nonn. d. 44.261> Ταρταρίην ἐλέλιζεν ἐχιδνήεσσαν ̔Ιμάσθλην,
<nonn. d. 44.262> Κωκυτοῦ δὲ ῥέεθρον ἀρύετο καὶ Στυγὸς ὕδωρ,
<nonn. d. 44.263> καὶ χθονίῃ ῥαθάμιγγι δόμους ἔρραινεν ̓Αγαύης...
<nonn. d. 44.264> οἶα προθεσπίζοντα γόον καὶ δάκρυα Θήβης:
<nonn. d. 44.265> ̓Ακταίην δὲ μάχαιραν ἀπ' ̓Ατθίδος ἤγαγε δαίμων,
<nonn. d. 44.266> ἀρχαίην ̓Ιτύλοιο μιαιφόνον, ᾗ ποτε μήτηρ
<nonn. d. 44.267> Πρόκνη θυμολέαινα σὺν ἀνδροφόνῳ Φιλομήλῃ
<nonn. d. 44.268> τηλυγέτην ὠδῖνα διατμήξασα σιδήρῳ
<nonn. d. 44.269> παιδοβόρῳ Τηρῆι φίλην δαιτρεύσατο φορβήν:
<nonn. d. 44.270> κείνην χειρὶ φέρουσα φόνων ὀχετηγὸν ̓Ερινὺς
<nonn. d. 44.271> ἀρχεκάκοις ὀνύχεσσι διαγλύψασα κονίην
<nonn. d. 44.272> ̓Αττικὸν ἔκρυφεν ἆορ ὀρεσσιφύτῳ παρὰ ῥίζῃ
<nonn. d. 44.273> μηκεδανῆς ἐλάτης, ᾗ Μαινάδες, ὁππόθι Πενθεὺς
<nonn. d. 44.274> μέλλε θανεῖν ἀκάρηνος: ἐπαμήσασα δὲ κόχλῳ
<nonn. d. 44.275> Γοργόνος ἀρτιφόνοιο νεόρρυτον αἷμα Μεδούσης
<nonn. d. 44.276> πορφυρέαις ἔχρισε Λιβυστίσι δένδρον ἐέρσαις.
<nonn. d. 44.277> καὶ τὰ μὲν ἐν σκοπέλοις τεχνήσατο μαινὰς ̓Ερινύς.
<nonn. d. 44.278> ὀρφναίοις δὲ πόδεσσι δόμων ἐπεβήσατο Κάδμου
<nonn. d. 44.279> νυκτιφαὴς Διόνυσος ἔχων ταυρώπιδα μορφήν,
<nonn. d. 44.280> αἰθύσσων Κρονίην μανιώδεα Πανὸς ἱμάσθλην:
<nonn. d. 44.281> βακχεύσας δ' ἀχάλινον ̓Αρισταίοιο γυναῖκα
<nonn. d. 44.282> Αὐτονόην ἐκάλεσσε, καὶ ἴαχε θυιάδι φωνῇ:
<nonn. d. 44.283> “̓Ολβίη, Αὐτονόη, Σεμέλης πλέον: ἀρτιγάμου γὰρ
<nonn. d. 44.284> υἱέος εἰς ὑμέναιον ἐριδμαίνεις καὶ ̓Ολύμπῳ:
<nonn. d. 44.285> αἰθέρος ἥρπασας εὖχος, ἐπεὶ λάχεν ἁβρὸν ἀκοίτην
<nonn. d. 44.286> ̓́Αρτεμις ̓Ακταίωνα καὶ ̓Ενδυμίωνα Σελήνη.
<nonn. d. 44.287> οὐ θάνεν ̓Ακταίων, οὐκ ἔλλαχε θηρὸς ὀπωπήν,
<nonn. d. 44.288> οὐ στικτῆς ἐλάφοιο τανυγλώχινα κεραίην,
<nonn. d. 44.289> οὐ νόθον εἶδος ἔδεκτο, καὶ οὐκ ἐψεύσατο μορφήν,
<nonn. d. 44.290> οὐ κύνας ἀγρευτῆρας ἑοὺς ἐνόησε φονῆας:
<nonn. d. 44.291> ἀλλὰ κακογλώσσων στομάτων κενεόφρονι μύθῳ
<nonn. d. 44.292> υἱέος ὑμετέροιο μόρον ψεύσαντο βοτῆρες,
<nonn. d. 44.293> νυμφίον ἐχθαίροντες ἀνυμφεύτοιο θεαίνης.
<nonn. d. 44.294> οἶδα, πόθεν δόλος οὗτος: ἐπ' ἀλλοτρίοις ὑμεναίοις
<nonn. d. 44.295> εἰς γάμον, εἰς Παφίην ζηλήμονές εἰσι γυναῖκες.
<nonn. d. 44.296> ἀλλὰ θυελλήεντι διαθρῴσκουσα πεδίλῳ
<nonn. d. 44.297> σπεῦδε μολεῖν ἀκίχητος ἐς οὔρεα: κεῖθι μολοῦσα
<nonn. d. 44.298> ὄψεαι ̓Ακταίωνα συναγρώσσοντα Λυαίῳ,
<nonn. d. 44.299> ̓́Αρτεμιν ἐγγὺς ἔχοντα, καὶ αἰόλα δίκτυα θήρης
<nonn. d. 44.300> ἐνδρομίδας φορέοντα, καὶ ἀμφαφόωντα φαρέτρην.
<nonn. d. 44.301> ὀλβίη, Αὐτονόη, Σεμέλης πλέον, ὅττι θεαίνης
<nonn. d. 44.302> εἰς γάμον ἐρχομένης ἑκυρὴ πέλες ἰοχεαίρης:
<nonn. d. 44.303> ̓Ινοῦς καλλιτόκοιο μακαρτέρη, ὅττι θεαίνης
<nonn. d. 44.304> σὸς πάις ἔλλαχε λέκτρα, τὰ μὴ λάχεν ̓͂Ωτος ἀγήνωρ.
<nonn. d. 44.305> οὐ θρασὺς ̓Ωρίων πέλε νυμφίος ἰοχεαίρης.
<nonn. d. 44.306> χάρματι δ' ̔??̓βήσας σέθεν υἱέος εἵνεκα νύμφης
<nonn. d. 44.307> κωμάζει σέο Κάδμος ὀρεσσαύλῳ παρὰ παστῷ,
<nonn. d. 44.308> σείων ἠερίοις ἀνέμοις χιονώδεα χαίτην.
<nonn. d. 44.309> ἔγρεο, καὶ σὺ γένοιο γαμοστόλος, εὔλοχε μήτηρ:
<nonn. d. 44.310> ἅρμενος οὗτος ̓́Ερως, ὅτι νυμφίον ̓́Αρτεμις ἁγνὴ
<nonn. d. 44.311> υἷα κασιγνήτοιο καὶ οὐ ξένον εἶχεν ἀκοίτην.
<nonn. d. 44.312> ἀλλὰ θεὰ φυγόδεμνος ἐπήν ποτε παῖδα λοχεύσῃ,
<nonn. d. 44.313> υἱέα κουφίζουσα σαόφρονος ἰοχεαίρης
<nonn. d. 44.314> πήχεϊ παιδοκόμῳ ζηλήμονι δεῖξον ̓Αγαύῃ.
<nonn. d. 44.315> τίς νέμεσίς ποτε τοῦτο, κυνοσσόος εἰ παρὰ παστῷ
<nonn. d. 44.316> ἤθελε θηρητῆρα λαγωβόλον υἷα λοχεῦσαι,
<nonn. d. 44.317> εἴκελον ̓Ακταίωνι φιλοσκοπέλῳ τε Κυρήνῃ,
<nonn. d. 44.318> μητρῴων ἐλάφων ἐποχημένον ὠκέι δίφρῳ;”
<nonn. d. 45.1> ὣς φαμένου Βρομίοιο δόμων ἐξέδραμε νύμφη
<nonn. d. 45.2> χάρματι λυσσήεντι κατάσχετος, ὄφρα νοήσῃ
<nonn. d. 45.3> νυμφίον ̓Ακταίωνα παρήμενον ἰοχεαίρῃ:
<nonn. d. 45.4> καί οἱ ἐπειγομένῃ σφαλερῷ ποδὶ σύνδρομος αὔραις
<nonn. d. 45.5> εἰς ὅρος ἀκρήδεμνος ὁμάρτεε μαινὰς ̓Αγαύη,
<nonn. d. 45.6> καὶ Κρονίης μάστιγος ἱμασσομένη φρένα κέντρῳ
<nonn. d. 45.7> ἄσκοπον ἐρροίβδησε μεμηνότι χείλεϊ φωνήν:
<nonn. d. 45.8> “Οὐτιδανῷ Πενθῆι κορύσσομαι, ὄφρα δαείη,
<nonn. d. 45.9> θαρσαλέην ὅτι Κάδμος ̓Αμαζόνα τίκτεν ̓Αγαύην.
<nonn. d. 45.10> ἔμπλεος ἠνορέης καὶ ἐγὼ πέλον: ἢν ἐθελήσω,
<nonn. d. 45.11> καὶ γυμναῖς παλάμῃσιν ὅλον Πενθῆα δαμάσσω,
<nonn. d. 45.12> καὶ στρατιὴν εὔοπλον ἀτευχέι χειρὶ δαΐζω.
<nonn. d. 45.13> θύρσον ἔχω: μελίης οὐ δεύομαι, οὐ δόρυ πάλλω:
<nonn. d. 45.14> ἔγχεϊ δ' ἀμπελόεντι δορυσσόον ἀνέρα βάλλω:
<nonn. d. 45.15> οὐ φορέω θώρηκα, καὶ εὐθώρηκα δαμάσσω.
<nonn. d. 45.16> κύμβαλα δ' αἰθύσσουσα καὶ ἀμφιπλῆγα βοείην
<nonn. d. 45.17> κυδαίνω Διὸς υἷα, καὶ οὐ Πενθῆα γεραίρω.
<nonn. d. 45.18> Λύδιά μοι δότε ῥόπτρα: τί μέλλετε, θυιάδες ὧραι;
<nonn. d. 45.19> ἵξομαι εἰς σκοπέλους, ὅθι Μαινάδες, ἧχι γυναῖκες
<nonn. d. 45.20> ἥλικες ἀγρώσσοντι συναγρώσσουσι Λυαίῳ.
<nonn. d. 45.21> ζῆλον ἔχω, Λιόνυσε, λεοντοφόνοιο Κυρήνης:
<nonn. d. 45.22> φείδεό μοι Βρομίοιο, θεημάχε, φείδεο, Πενθεῦ:
<nonn. d. 45.23> εἰς σκοπέλους ἀκίχητος ἐλεύσομαι, ὄφρα καἰ αὐτὴ
<nonn. d. 45.24> εὔιον ἀείδουσα χοροίτυπον ἴχνος ἑλίξω:
<nonn. d. 45.25> οὐκέτι βοτρυόεντος ἀναίνομαι ὄργια Βάκχου,
<nonn. d. 45.26> οὐκέτι Βασσαρίδων στυγέω χορόν: ἀλλὰ καὶ αὐτὴ
<nonn. d. 45.27> δειμαίνω Διόνυσον, ὃν ἤροσεν ἄφθιτος εὐνή,
<nonn. d. 45.28> ὃν Διὸς ὑψιμέδοντος ἐχυτλώσαντο κεραυνοί.
<nonn. d. 45.29> ἔσσομαι ὠκυπέδιλος, ὁμήλυδος ἰοχεαίρης
<nonn. d. 45.30> δίκτυα κουφίζουσα, καὶ οὐ κλωστῆρας ̓Αθήνης.”
<nonn. d. 45.31> ὣς φαμένη πεπότητο νέη σκαίρουσα Μιμαλλών,
<nonn. d. 45.32> ληναίης μεθέπουσα φιλεύιον ἅλμα χορείης,
<nonn. d. 45.33> Βάκχον ἀνευάζουσα καἰ ἀείδουσα Θυώνην:
<nonn. d. 45.34> καὶ Σεμέλην ὑπάτοιο Διὸς κίκλησκε γυναῖκα,
<nonn. d. 45.35> καὶ σέλας εὐφαέων γαμίων ἐλίγαινε κεραυνῶν.
<nonn. d. 45.36> καὶ χορὸς ὲν σκοπέλοισιν ἔην πολύς: ἀμφὶ δὲ πέτραι
<nonn. d. 45.37> ἴαχον: ἑπταπύλου δὲ πέδον περιδέδρομε Θήβης
<nonn. d. 45.38> ἠχὴ ποικιλόμορφος: ὁμογλώσσῳ δ' ἀλαλητῷ
<nonn. d. 45.39> μελπομένων βαρύδουπος ἐπεσμαράγησε Κιθαιρών:
<nonn. d. 45.40> καὶ δροσόεις κελάδησεν ἁλὸς κτύπος: ἦν δὲ νοῆσαι
<nonn. d. 45.41> δένδρεα κωμάζοντα καὶ αὐδήεσσαν ἐρίπνην.
<nonn. d. 45.42> καί τις ἑοῦ θαλάμοιο χοροίτυπος ἔκθορε κούρη,
<nonn. d. 45.43> αὐλὸς ὅτε τρητοῖσι πόροις ἰάχησε κεράστης:
<nonn. d. 45.44> καὶ κτύπος ἀμφιβόητος ἀδεψήτοιο βοείης
<nonn. d. 45.45> παρθενικὰς βάκχευσεν, ἀπ' εὐτύκτων δὲ μελάθρων
<nonn. d. 45.46> εἰς ὄρος ὑψικάρηνον ἐρημάδας ἤλασε Βάκχας.
<nonn. d. 45.47> καί τις ἀνοιστρηθεῖσα θυελλήεντι πεδίλῳ
<nonn. d. 45.48> κούρη λυσιέθειρα διέσσυτο παρθενεῶνος,
<nonn. d. 45.49> κερκίδα καλλείψασα καὶ ἱστοτέλειαν ̓Αθήνην:
<nonn. d. 45.50> καὶ πλοκάμων ἀκόμιστον ἀπορρίψασα καλύπτρην
<nonn. d. 45.51> μίσγετο Βασσαρίδεσσι καὶ ̓Αονὶς ἔπλετο Βάκχη.
<nonn. d. 45.52> Τειρεσίας δ' ἱέρευσεν ἀλεξικάκῳ Διονύσῳ
<nonn. d. 45.53> βωμὸν ἀναστήσας, ἵνα Πενθέος ὕβριν ἐρύξῃ
<nonn. d. 45.54> καὶ χόλον ἀπρήυντον ἀποσκεδάσειε Λυαίου:
<nonn. d. 45.55> ἀλλὰ μάτην ἱκέτευσεν, ἐπεὶ λίνον ἤλυθε Μοίρης.
<nonn. d. 45.56> καὶ Σεμέλης γενέτην ἐκαλέσσατο μάντις ἐχέφρων,
<nonn. d. 45.57> ὄφρα μετασχήσωσι χοροστασίην Διονύσου.
<nonn. d. 45.58> βριθομένοις δὲ πόδεσσι γέρων ὠρχήσατο Κάδμος
<nonn. d. 45.59> στέψας ̓Αονίῳ χιονώδεα βόστρυχα κισσῷ:
<nonn. d. 45.60> Τειρεσίας δ' ὁμόφοιτος ἑὸν πόδα νωθρὸν ἑλίσσων,
<nonn. d. 45.61> Μυγδονίῳ Φρύγα κῶμον ἀνακρούων Διονύσῳ,
<nonn. d. 45.62> εἰς χορὸν ἀίσσοντι συνέμπορος ἤιε Κάδμῳ
<nonn. d. 45.63> γηραλέον νάρθηκι θεουδέι πῆχυν ἐρείσας.
<nonn. d. 45.64> ἀθρήσας δὲ γέροντας ὁμήλυδας ὄμματι λοξῷ
<nonn. d. 45.65> Τειρεσίαν καὶ Κάδμον ἀτάσθαλος ἴαχε Πενθεύς:
<nonn. d. 45.66> “Κάδμε, τί μαργαίνεις; τίνι δαίμονι κῶμον ἐγείρεις;
<nonn. d. 45.67> Κάδμε, μιαινομένης ἀποκάτθεο κισσὸν ἐθείρης,
<nonn. d. 45.68> κάτθεο καὶ νάρθηκα νοοπλανέος Διονύσου:
<nonn. d. 45.69> ̓Ογκαίης δ' ἀνάειρε σαόφρονα χαλκὸν ̓Αθήνης.
<nonn. d. 45.70> νήπιε Τειρεσία, στεφανηφόρε, ῥῖψον ἀήταις
<nonn. d. 45.71> σῶν πλοκάμων τάδε φύλλα, νόθον στέφος: ἀντὶ δὲ θύρσου
<nonn. d. 45.72> Φοίβου μᾶλλον ἄειρε τεὴν ̓Ισμηνίδα δάφνην.
<nonn. d. 45.73> αἰδέομαι σέο γῆρας, ἀμετροβίων δὲ καὶ αὐτῶν
<nonn. d. 45.74> μάρτυρα δῶν ἐτέων πολιὴν πλοκαμῖδα γεραίρω:
<nonn. d. 45.75> εἰ μὴ γὰρ τόδε γῆρας ἐρήτυε καὶ σέο χαίτη,
<nonn. d. 45.76> καί κεν ἀλυκτοπέδῃσιν ἐγὼ δέο χεῖρας ἑλίξας
<nonn. d. 45.77> δέσμιον ἀχλυόεντι κατεσφρήγισσα μελάθρῳ.
<nonn. d. 45.78> σὸς νόος οὔ με λέληθε: σὺ γὰρ Πενθῆι μεγαίρων
<nonn. d. 45.79> μαντοσύναις δολίῃσι νόθον θεὸν ἀνέρα τεύχεις,
<nonn. d. 45.80> δῶρα λαβὼν Λυδοῖο παρ' ἀνέρος ἠπεροπῆος,
<nonn. d. 45.81> δῶρα πολυχρύσοιο φατιζομένου ποταμοῖο.
<nonn. d. 45.82> ἀλλ' ἐρέεις, ὅτι Βάκχος ἐποίνιον εὗρεν ὀπώρην:
<nonn. d. 45.83> οἶνος ἀεὶ μεθύοντας ἐφέλκεται εἰς ̓Αφροδίτην,
<nonn. d. 45.84> εἰς φόνον ἀσταθέος νόον ἀνέρος οἶνος ἐγείρει.
<nonn. d. 45.85> ἀλλὰ Διὸς γενετῆρος ἔχει δέμας ἠὲ χιτῶνας:
<nonn. d. 45.86> χρύσεα πέπλα φέρων, οὐ νεβρίδας, ὑψιμέδων Ζεὺς
<nonn. d. 45.87> ἀστράπτει μακάρεσσι: καὶ ἀνδράσι μάρναται ̓́Αρης
<nonn. d. 45.88> χάλκεον ἔγχος ἔχων, οὐκ οἴνοπα θύρσον ἀείρων:
<nonn. d. 45.89> οὐ βοέοις κεράεσσι κερασφόρος ἐστὶν ̓Απόλλων.
<nonn. d. 45.90> μὴ ποταμὸς Σεμέλην νυμφεύσατο, καὶ τέκε νύμφη
<nonn. d. 45.91> υἷα νόθον κερόεντα βοοκραίρῳ παρακοίτῃ;
<nonn. d. 45.92> ἀλλ' ἐρέεις: “γλαυκῶπις ἐς ἄρσενα δῆριν ἱκάνει
<nonn. d. 45.93> σύγγονον ἔγχος ἔχουσα καὶ ἀσπίδα Παλλὰς ̓Αθήνη”
<nonn. d. 45.94> αἰγίδα καὶ σὺ τίταινε τεοῦ Κρονίδαο τοκῆος.”
<nonn. d. 45.95> ὣς φαμένου Πενθῆος ἀμείβετο μάντις ἐχέφρων:
<nonn. d. 45.96> “Τί κλονέεις Διόνυσον, ὃν ἤροσεν ὑψιμέδων Ζεύς,
<nonn. d. 45.97> ὃν Κρονίδης ὤδινε πατὴρ ἐγκύμονι μηρῷ,
<nonn. d. 45.98> παιδοκόμῳ δὲ γάλακτι θεητόκος ἔτρεφε ̔Ρείη,
<nonn. d. 45.99> ὃν πάρος ἡμιτέλεστον ἔτι πνείοντα τεκούσης
<nonn. d. 45.100> ἀφλεγέες σπινθῆρες ἐχυτλώσαντο κεραυνοῦ;
<nonn. d. 45.101> οὗτος ἀμαλλοτόκῳ Δημήτερι μοῦνος ἐρίζει
<nonn. d. 45.102> ἀντίτυπον σταχύεσσιν ἔχων εὔβοτρυν ὀπώρην.
<nonn. d. 45.103> ἀλλὰ χόλον Βρομίοιο φυλάσσεο: δυσσεβίης δὲ
<nonn. d. 45.104> σοί, τέκος, ἢν ἐθέλῃς, Σικελόν τινα μῦθον ἐνίψω.
<nonn. d. 45.105> Τυρσηνῶν ποτε παῖδες ἐναυτίλλοντο θαλάσσῃ,
<nonn. d. 45.106> ξεινοφόνοι, πλωτῆρες ἀλήμονες, ἅρπαγες ὄλβου,
<nonn. d. 45.107> πάντοθεν ἁρπάζοντες ἐπάκτια πώεα μήλων:
<nonn. d. 45.108> καὶ πολὺς ἔνθα καὶ ἔνθα δορικτήτων ἀπὸ νηῶν
<nonn. d. 45.109> εἰς μόρον ὑδατόεντα γέρων ἐκυλίνδετο ναύτης
<nonn. d. 45.110> ἡμιθανής, ἕτερος δὲ προασπίζων ἕο ποίμνης
<nonn. d. 45.111> ἀμφιλαφὴς πολιῇσι φόνῳ φοινίσσετο ποιμήν.
<nonn. d. 45.112> ἔμπορος εἰ τότε πόντον ἐπέπλεεν, εἴ ποτε Φοῖνιξ
<nonn. d. 45.113> ὤνια Σιδονίης ἁλιπόρφυρα πέπλα θαλάσσης
<nonn. d. 45.114> εἶχεν, ὑπὲρ πόντοιο λαβὼν Τυρσηνὸς ἀλήτης
<nonn. d. 45.115> ἀπροϊδὴς πεφόρητο ῥυηφενέων ἐπὶ νηῶν:
<nonn. d. 45.116> καί τις ἀνὴρ νήποινον ἀπείρονα φόρτον ὀλέσσας
<nonn. d. 45.117> εἰς Σικελὴν ̓Αρέθουσαν ἀνὴρ πορθμεύετο Φοῖνιξ
<nonn. d. 45.118> δέσμιος, ἁρπαμένοιο λιπόπτολις ἄμμορος ὄλβου.
<nonn. d. 45.119> ἀλλὰ δόλῳ Διόνυσος ἐπίκλοπον εἶδος ἀμείψας
<nonn. d. 45.120> Τυρσηνοὺς ἀπάφησε: νόθην δ' ὑπεδύσατο μορφήν,
<nonn. d. 45.121> ἱμερόεις ἅτε κοῦρος ἔχων ἀχάρακτον ὑπήνην,
<nonn. d. 45.122> αὐχένι κόσμον ἔχων χρυσήλατον: ἀμφὶ δὲ κόρσην
<nonn. d. 45.123> στέμματος ἀστράπτοντος ἔην αὐτόσσυτος αἴγλη
<nonn. d. 45.124> λυχνίδος ἀσβέστοιο, καὶ ἔγχλοα νῶτα μαράγδου,
<nonn. d. 45.125> καὶ λίθος ̓Ινδῴη χαροπῆς ἀμάρυγμα θαλάσσης:
<nonn. d. 45.126> καὶ χροῒ δύσατο πέπλα φαάντερα κυκλάδος ̓Ηοῦς
<nonn. d. 45.127> ἄρτι χαρασσομένης, Τυρίῃ πεπαλαγμένα κόχλῳ.
<nonn. d. 45.128> ἵστατο δ' αἰγιαλοῖο παρ' ὀφρύσιν, οἷα καὶ αὐτὸς
<nonn. d. 45.129> ὁλκάδος ἱμείρων ἐπιβήμεναι. οἱ δὲ θορόντες
<nonn. d. 45.130> φαιδρὸν ἐληίσσαντο δολοπλόκον υἷα Θυώνης
<nonn. d. 45.131> καὶ κτεάνων γύμνωσαν: ὑποτροχόωσα δὲ σειρὴ
<nonn. d. 45.132> χερσὶν ὀπισθοτόνοισιν ἐμιτρώθη Διονύσου.
<nonn. d. 45.133> καὶ νέος ἐξαπίνης μέγας ἔπλετο θέσπιδι μορφῇ
<nonn. d. 45.134> ἀνδροφυὴς κερόεις ὑψούμενος ἄχρις ̓Ολὺμπου,
<nonn. d. 45.135> νύσσων ἠερίων νεφέων σκέπας: εὐκελάδῳ δὲ
<nonn. d. 45.136> ὡς στρατὸς ἐννεάχιλος ἐῷ μυκήσατο λαιμῷ.
<nonn. d. 45.137> μηκεδανοὶ δὲ κάλωες ἐχιδναῖοι πέλον ὁλκοί,
<nonn. d. 45.138> ἔμπνοα μορφωθέντες ἐς ἀγκύλα νῶτα δρακόντων:
<nonn. d. 45.139> καὶ πρότονοι σύριζον: ὑπηνέμιος δὲ κεράστης
<nonn. d. 45.140> ὁλκαίαις ἑλίκεσσιν ἀνέδραμεν εἰς κέρας ἱστοῦ:
<nonn. d. 45.141> καὶ χλοεροῖς πετάλοισι κατάσκιος ἠέρι γείτων
<nonn. d. 45.142> ἱστὸς ἔην κυπάρισσος ὑπέρτατος: ὲν δὲ μεσόδμῃ
<nonn. d. 45.143> κισσὸς ἀερσιπότητος ἀνήιεν αἰθέρι γείτων,
<nonn. d. 45.144> σειρὴν αὐτοέλικτον ἐπιπλέξας κυπαρίσσῳ:
<nonn. d. 45.145> ἀμφὶ δὲ πηδαλίοισιν ὑπερκύψασα θαλάσσης
<nonn. d. 45.146> Βακχιὰς ἀμπελόεντι κάμαξ ἐβαρύνετο καρπῷ:
<nonn. d. 45.147> πρύμνης δ' ἡδυπότοιο βαρυνομένης Διονύσου
<nonn. d. 45.148> οἶνον ἀναβλύζουσα μέθης βακχεύετο πηγή.
<nonn. d. 45.149> ἀμφὶ δὲ σέλματα πάντα διὰ πρώρης ἀνιόντες
<nonn. d. 45.150> θῆρες ἀεξήθησαν: ἐμυκήσαντο δὲ ταῦροι,
<nonn. d. 45.151> καὶ βλοσυρὸν κελάδημα λέων βρυχήσατο λαιμῷ.
<nonn. d. 45.152> Τυρσηνοὶ δ' ἰάχησαν, ἐβακχεύοντο δὲ λύσσῃ
<nonn. d. 45.153> εἰς φόβον οἰστρηθέντες. ἀεξιφύτοιο δὲ πόντου
<nonn. d. 45.154> ἄνθεα κυματόεντες ἀπέπτυον ὕδατος ὁλκοί:
<nonn. d. 45.155> καὶ ῥόδον ἐβλάστησε, καὶ ὑψόθεν, ὡς ἐνὶ κήπῳ,
<nonn. d. 45.156> ἀφροτόκοι κενεῶνες ἐφοινίσσοντο θαλάσσης,
<nonn. d. 45.157> καὶ κρίνον ἐν ῥοθίοις ἀμαρύσσετο. δερκομένων δὲ
<nonn. d. 45.158> ψευδομένους λειμῶνας ἐβακχεύθησαν ὀπωπαί,
<nonn. d. 45.159> καί σφιν ὄρος βαθύδενδρον ἐφαίνετο καὶ νομὸς ὕλης
<nonn. d. 45.160> καὶ χορὸς ἀγρονόμων καὶ πώεα μηλοβοτήρων,
<nonn. d. 45.161> καὶ κτύπον ὠίσαντο λιγυφθόγγοιο νομῆος
<nonn. d. 45.162> ποιμενίῃ σύριγγι μελιζομένοιο νοῆσαι,
<nonn. d. 45.163> καὶ λιγυρῶν ἀίοντες ἐυτρήτων μέλος αὐλῶν
<nonn. d. 45.164> μεσσατίου πλώοντες ἀτέρμονος ὑψόθι πόντου
<nonn. d. 45.165> γαῖαν ἰδεῖν ἐδόκησαν: ἀμερσινόῳ δ' ὑπὸ λύσσῃ
<nonn. d. 45.166> εἰς βυθὸν ἀίσσοντες ἐπωρχήσαντο γαλήνῃ,
<nonn. d. 45.167> ποντοπόροι δελφῖνες: ἀμειβομένου δὲ προσώπου
<nonn. d. 45.168> εἰς φύσιν ἰχθυόεσσαν ἐμορφώθη γένος ἀνδρῶν.
<nonn. d. 45.169> καὶ σύ, τέος, δολόεντα χόλον πεφύλαξο Λυαίου.
<nonn. d. 45.170> ἀλλ' ἐρέεις: ̔ μεθέπω δέμας ἄλκιμον, ἀμφιέπω δὲ
<nonn. d. 45.171> φρικτὸν ὀδοντοφύτων αὐτόσπορον αἷμα Γιγάντων.̓
<nonn. d. 45.172> δαιμονίην φύγε χεῖρα Γιγαντοφόνου Διονύσου,
<nonn. d. 45.173> ὅς ποτε Τυρσηνοῖο παρὰ κρηπῖδα Πελώρου
<nonn. d. 45.174> ̓́Αλπον ἀπηλοίησε, θεημάχον υἱὸν ̓Αρούρης,
<nonn. d. 45.175> μαρνάμενον σκοπέλοισι καὶ αἰχμάζοντα κολώναις:
<nonn. d. 45.176> μαινομένου δὲ Γίγαντος ὑποπτήσσων στίχα λαιμῶν
<nonn. d. 45.177> οὐ τότε κεῖνο κάρηνον ὁδοιπόρος ἔστιχε πέτρης:
<nonn. d. 45.178> εἰ δέ τις ἀγνώσσων ἀβάτῳ πεφόρητο κελεύθῳ
<nonn. d. 45.179> μαστίζων θρασὺν ἵππον, ὑπὲρ σκοπέλοιο νοήσας
<nonn. d. 45.180> χερσὶ πολυσπερέεσσι περίπλοκον υἱὸς ̓Αρούρης
<nonn. d. 45.181> ἡνίοχον καὶ πῶλον ἑῷ τυμβεύσατο λαιμῷ.
<nonn. d. 45.182> πολλάκι δ' εὐδένδροιο δι' οὔρεος εἰς νομὸν ἕλκων
<nonn. d. 45.183> μῆλα μεσημβρίζοντα γέρων δαιτρεύετο ποιμήν.
<nonn. d. 45.184> οὐ τότε δ' αἰπολίοισι παρήμενος ἤ παρὰ μάνδραις
<nonn. d. 45.185> συμφερτοῖς δονάκεσσι μελίζετο μουσοπόλος Πάν,
<nonn. d. 45.186> οὐ κτύπου ὑστερόφωνος ἀμείβετο πηκτίδος ̓Ηχώ:
<nonn. d. 45.187> ἀλλά, λάλον περ ἐοῦσαν, ἐθήμονι σύνθροον αὐλῷ
<nonn. d. 45.188> Πανὸς ἀσιγήτοιο κατεσφρηγίσσατο σιγή,
<nonn. d. 45.189> ὅττι Γίγας τότε πᾶσιν ἐπέχραεν: οὐ τότε βούτης,
<nonn. d. 45.190> οὐ χορὸς ὑλοτόμων τις ὁμήλικας ἤκαχε Νύμφας
<nonn. d. 45.191> τέμνων νήια δοῦρα, καὶ οὐ σοφὸς ὁλκάδα τέκτων
<nonn. d. 45.192> δουροπαγὲς γόμφωσεν ὁδοιπόρον ἄρμα θαλάσσης,
<nonn. d. 45.193> εἰσόκε κεῖνα κάρηνα παρέστιχε Βάκχος ὁδεύων,
<nonn. d. 45.194> σείων Εὔια θύρσα: παρερχομένῳ δὲ Λυαίῳ
<nonn. d. 45.195> ὑψινεφὴς περίμετρος ἐπέχραεν υἱὸς ̓Αρούρης,
<nonn. d. 45.196> ἀσπίδα πετρήεσσαν ἑοῖς ὤμοισιν ἀείρων:
<nonn. d. 45.197> καὶ σκόπελον βέλος εἶχεν, ἐπεσκίρτησε δὲ Βάκχῳ
<nonn. d. 45.198> γείτονα δενδρήεσσαν ἔχων ὑψίδρομον αἰχμήν,
<nonn. d. 45.199> ἢ πίτυν ἤ πλατάνιστον ἀκοντίζων Διονύσῳ.
<nonn. d. 45.200> ὡς ῥόπαλον πίτυν εἶχε, καὶ ὡς θοὸν ἄορ ἑλίσσων
<nonn. d. 45.201> πρυμνόθεν αὐτόρριζον ἐκούφισε θάμνον ἐλαίης.
<nonn. d. 45.202> ἀλλ' ὅτε τηλεβόλους ὀρέων ἐκένωσε κολώνας,
<nonn. d. 45.203> καὶ σκιερῆς βαθύδενδρος ἐγυμνώθη ῥάχις ὕλης,
<nonn. d. 45.204> θυρσομανὴς τότε Βάκχος ἐὸν βέλος ἠθάδι ῥοίζῳ
<nonn. d. 45.205> εἰς σκοπὸν ἠκόντιζε, καὶ ἠλιβάτου τύχεν ̓́Αλπου
<nonn. d. 45.206> εἰς πλατὺν ἀνθερεῶνα, κατ' ἀσφαράγοιο δὲ μέσσου
<nonn. d. 45.207> ὀξυτενὴς χλοάουσα διέσσυτο Βακχιὰς αἰχμή:
<nonn. d. 45.208> ἔνθα Γίγας ὀλίγῳ τετορημένος ὀξέι θύρσῳ
<nonn. d. 45.209> ἡμιθανὴς κεκύλιστο καὶ ἔμπεσε γείτονι πόντῳ,
<nonn. d. 45.210> πλησάμενος βαθύκολπον ὅλον κενεῶνα θαλάσσης:
<nonn. d. 45.211> ὑψώσας δὲ ῥέεθρα Τυφαονίης διὰ πέτρης
<nonn. d. 45.212> θερμὰ κασιγνήτοιο κατέκλυσε νῶτα χαμευνῆς,
<nonn. d. 45.213> ἔμπυρον ὑδατόεντι καταψύχων δέμας ὁλκῷ.
<nonn. d. 45.214> ἀλλά, τέκος, πεφύλαξο, μή εἴκελα καὶ σὺ νοήσῃς,
<nonn. d. 45.215> Τυρσηνῶν ἄτε παῖδες, ἄτε θρασὺς υἱὸς ̓Αρούρης.”
<nonn. d. 45.216> εἶπε καὶ οὐ παρέπεισεν: ἀταρβήτῳ δὲ πεδίλῳ
<nonn. d. 45.217> εἰς ὄρος ὑψικάρηνον ὁμόσσυτος ἤιε Κάδμῳ,
<nonn. d. 45.218> ὄφρα χοροῦ ψαύσειε. σιδηροφόροις δὲ μαχηταῖς
<nonn. d. 45.219> ἀσπίδα κουφίζων κορυθαιόλος ἴαχε Πενθεύς:
<nonn. d. 45.220> “Δμῶες ἐμοί, στείχοντες ἐν ἄστεϊ καὶ μέσον ὕλης
<nonn. d. 45.221> ἄξατέ μοι βαρύδεσμον ἀνάλκιδα τοῦτον ἀλήτην,
<nonn. d. 45.222> ὄφρα τυπεὶς Πενθῆος ἀμοιβαίῃσιν ἱμάσθλαις
<nonn. d. 45.223> μηκέτι φαρμακόεντι ποτῷ θέλξειε γυναῖκας,
<nonn. d. 45.224> ἀλλὰ γόνυ κλίνειεν: ἀπὸ σκοπέλων δὲ καὶ αὐτὴν
<nonn. d. 45.225> μητέρα βακχευθεῖσαν ἐμὴν φιλότεκνον ̓Αγαύην
<nonn. d. 45.226> φοιτάδος ἀγρύπνοιο μεταστήσασθε χορείης,
<nonn. d. 45.227> λυσσαλέης ἐρύσαντες ἀνάμπυκα βότρυν ἐθείρης.”
<nonn. d. 45.228> ὥς φαμένου Πενθῆος ὀπάονες ὠκέι ταρσῷ
<nonn. d. 45.229> ἔδραμον ὑψικόμοιο δυσέμβατον εἰς ῥάχιν ὕλης
<nonn. d. 45.230> ἴχνια μαστεύοντες ὀριπλανέος Διονύσου.
<nonn. d. 45.231> καὶ μόγις ἀθρήσαντες ἐρημάδος ἀγχόθι πέτρης
<nonn. d. 45.232> θυρσομανῆ Διόνυσον ἐπερρώσαντο μαχηταὶ:
<nonn. d. 45.233> καὶ παλάμαις Βρομίοιο πέριξ ἔσφιγξαν ἱμάντας,
<nonn. d. 45.234> δεσμὰ βαλεῖν ἐθέλοντες ἀνικήτῳ Διονύσῳ:
<nonn. d. 45.235> ἀλλ' ὁ μὲν ἦεν ἄφαντος, ἑῷ πτερόεντι πεδίλῳ
<nonn. d. 45.236> ἀίξας ἀκίχητος, ἐν ἀφθόγγῳ δὲ σιωπῇ
<nonn. d. 45.237> δαιμονίῃ θεράποντες ἐδουλώθησαν ἀνάγκῃ,
<nonn. d. 45.238> μῆνιν ἀλυσκάζοντες ἀθηήτοιο Λυαίου
<nonn. d. 45.239> ταρβαλέοι. καὶ Βάκχος ὁμοίιος ἀσπιδιώτῃ
<nonn. d. 45.240> ἄζυγα ταῦρον ἔχων ἐδράξατο χειρὶ κεραίης,
<nonn. d. 45.241> ὡς θεράπων Πενθῆος ἀπειλείων Διονύσῳ
<nonn. d. 45.242> ψευδομένῳ κερόεντι, καὶ ὡς κοτέοντι προσώπῳ
<nonn. d. 45.243> Πενθέος ἐγγὺς ἵκανε μεμηνότος, ἑζομένου δὲ
<nonn. d. 45.244> λυσσαλέου βασιλῆος ἀγήνορα κόμπον ἀθύρων
<nonn. d. 45.245> φρικαλέην ἀγέλαστος ἐπίκλοπον ἴαχε φωνήν:
<nonn. d. 45.246> “Οὗτος ἀνήρ, σκηπτοῦχε, τεὴν οἴστρησεν ̓Αγαύην:
<nonn. d. 45.247> οὗτος ἀνὴρ ἐθέλει βασιληίδα Πενθέος ἕδρην:
<nonn. d. 45.248> ἀλλὰ λαβὼν κερόεντα δολόφρονα Βάκχον ἀλήτην
<nonn. d. 45.249> δῆσον ἀλυκτοπέδῃσι τεῶν μνηστῆρα θοώκων,
<nonn. d. 45.250> καὶ κεφαλήν πεφύλαξο βοοκραίρου Διονύσου,
<nonn. d. 45.251> μή σε λαβὼν πλήξειε τανυγλώχινι κεραίῃ.”
<nonn. d. 45.252> ὣς φαμένου Βρομίοιο κατάσχετος ἔμφρονι λύσσῃ
<nonn. d. 45.253> μῦθον ἀπειλητῆρα θεημάχος ἴαχε Πενθεύς:
<nonn. d. 45.254> “Δήσατε, δήσατε τοῦτον, ἐμῶν συλήτορα θώκων:
<nonn. d. 45.255> οὗτος ἐμοῖς σκήπτροισι κορύσσεται, οὗτος ἱκάνει
<nonn. d. 45.256> Καδμείην ἐθέλων Σεμέλης πατρώιον ἕδρην.
<nonn. d. 45.257> καλὸν ἐμοὶ Διόνυσον, ὄν ἤροσε λάθριος εὐνή,
<nonn. d. 45.258> ἀνδροφυῆ τινα ταῦρον ἔχειν ξυνήονα τιμῆς,
<nonn. d. 45.259> βουκεράῳ νόθον εἶδος ἐπαυγάζοντα μετώπῳ,
<nonn. d. 45.260> ὅν μετὰ Πασιφάην Σεμέλη τάχα γείνατο ταύρῳ,
<nonn. d. 45.261> βοσκομένῳ κερόεντι συναπτομένη παρακοίτη.”
<nonn. d. 45.262> εἶπε καὶ ἀγραύλοιο πόδας ταύροιο πιέζων
<nonn. d. 45.263> σφίγξεν ἀλυκτοπέδῃσι λαβὼν δέ μιν ἀντὶ Λυαίου
<nonn. d. 45.264> ἤγαγεν ἱππείης πεπεδημένον ἐγγύθι φάτνης,
<nonn. d. 45.265> ὡς Σεμέλης θρασὺν υἷα καί τινα ταῦρον ἐέργων
<nonn. d. 45.266> Βασσαρίδων δὲ φάλαγγα περίπλοκον ἅμματι χειρῶν
<nonn. d. 45.267> δέσμιον εὐρώεντι κατεσφρήγισσε μελάθρῳ,
<nonn. d. 45.268> εἰς γλαφυρόν τινα κοῖλον ἀτερπέος οἶκον ἀνάγκης,
<nonn. d. 45.269> Κιμμερίων μίμημα δυσέκβατον, ἄμμορον ̓Ηοῦς,
<nonn. d. 45.270> ἀμφιπόλους Βρομίου θιασώδεας, ὥν ὑπὸ δεσμῷ
<nonn. d. 45.271> θλιβομέναις παλάμῃσιν ἐμιτρώθησαν ἱμάντες,
<nonn. d. 45.272> χαλκείη δὲ πόδεσσιν ἐπεσφρηγίζετο σειρή.
<nonn. d. 45.273> ἀλλὰ ταχυστροφάλιγγος ὅτε δρόμος ἦλθε χορείης,
<nonn. d. 45.274> μαινάδες ὠρχήσαντο: θυελλήεσσα δὲ Βάκχη
<nonn. d. 45.275> ἄστατα δινηθεῖσα ποδῶν βητάρμονι παλμῷ
<nonn. d. 45.276> ἀρραγέων ἀνέκοπτε παλίλλυτον ὁλκόν ἱμάντων,
<nonn. d. 45.277> καὶ παλάμαις κροτάλιζεν ἐλεύθερον Εὔιον ἠχὼ
<nonn. d. 45.278> εὐρύθμοις πατάγοισιν: ὑπὸ στροφάλιγγι δὲ ταρσῶν
<nonn. d. 45.279> χαλκοβαρὴς σφριγόωσα ποδῶν ἐσχίζετο σειρή.
<nonn. d. 45.280> καὶ δόμον ἀχλυόεντα θεόσσυτος ἔστεφεν αἴγλη
<nonn. d. 45.281> Βασσαρίδων ζοφεροῖο καταστάζουσα μελάθρου:
<nonn. d. 45.282> καὶ σκοτίου πυλεῶνες ἀνεπτύσσοντο βερέθρου
<nonn. d. 45.283> αὐτόματοι: τρομερῷ δὲ τεθηπότες ἅλματι ταρσῶν
<nonn. d. 45.284> Βασσαρίδων βρύχημα καὶ ἄγριον ἀφρὸν ὀδόντων
<nonn. d. 45.285> εἰς φόβον ἠπείγοντο φυλάκτορες. αἱ δὲ φυγοῦσαι
<nonn. d. 45.286> νόστιμον ἴχνος ἔκαμψαν ἐρημάδος εἰς ῥάχιν ὕλης,
<nonn. d. 45.287> ὧν ἡ μὲν βοέην ἀγέλην δαιτρεύσατο θύρσῳ
<nonn. d. 45.288> ῥινοτόρῳ, καὶ χεῖρας ἑὰς ἐμιήνατο λύθρῳ
<nonn. d. 45.289> ταυρείην ὀνύχεσσι διασχίζουσα καλύπτρην
<nonn. d. 45.290> τρηχαλέην, ἑτέρη δὲ δαφοινήεντι κορύμβῳ
<nonn. d. 45.291> εἰροπόκων ἄρρηκτα διέτμαγε πώεα μήλων,
<nonn. d. 45.292> ἄλλη δ' αἶγας ἔπεφνεν: ἐφοινίσσοντο δὲ λύθρου
<nonn. d. 45.293> αἱμαλέαις λιβάδεσσι δαϊζομένης ἀπὸ ποίμνης.
<nonn. d. 45.294> ἄλλη δὲ τριέτηρον ἀφαρπάξασα τοκῆος
<nonn. d. 45.295> ἄτρομον ἀστυφέλικτον ἀδέσμιον ὑψόθεν ὤμων
<nonn. d. 45.296> ἵστατο κουφίζουσα μεμηλότα παῖδα θυέλλαις,
<nonn. d. 45.297> ἑζόμενον γελόωντα καὶ οὐ πίπτοντα κονίῃ:
<nonn. d. 45.298> καί γλάγος ᾔτεε κοῦρος, ἑὴν ἄτε μητέρα, Βάκχην,
<nonn. d. 45.299> στήθεα δ' ἀμφαφάασκεν: ἀνυμφεύτοιο δὲ κούρης
<nonn. d. 45.300> αὐτομάτην γλαγόεσσαν ἀνέβλυον ἰκμάδα μαζοί.
<nonn. d. 45.301> παιδὶ δὲ πειναλέῳ λασίους πετάσασα χιτῶνας
<nonn. d. 45.302> χείλεσι νηπιάχοισι νεόρρυτον ὤρεγε θηλήν,
<nonn. d. 45.303> παρθενικὴ δ' ἐκόρεσσεν ἀήθεϊ κοῦρον ἐέρσῃ:
<nonn. d. 45.304> πολλαὶ δ' ἀρτιτόκοιο μετοχλισθέντα τεκούσης
<nonn. d. 45.305> τέκνα δασυστέρνοιο τιθηνήσαντο λεαίνης.
<nonn. d. 45.306> ἄλλη δίψιον οὖδας ἐπέκτυπεν ὀξέι θύρσῳ
<nonn. d. 45.307> ἄκρον ὄρος πλήξασα νεοσχιδές: αὐτοτελῆ δὲ
<nonn. d. 45.308> οἶνον ἐρευγομένη κραναὴ πορφύρετο πέτρη,
<nonn. d. 45.309> λειβομένου δὲ γάλακτος ἀρασσομένης ἀπὸ πέτρης
<nonn. d. 45.310> πίδακες αὐτοχύτοισιν ἐλευκαίνοντο ῥεέθροις.
<nonn. d. 45.311> ἄλλη ῥῖψε δράκοντα κατὰ δρυός: ἀμφί δὲ δένδρῳ
<nonn. d. 45.312> σπεῖραν ὄφις κύκλωσε, καὶ ἔπλετο κισσὸς ἀλήτης
<nonn. d. 45.313> πρέμνον ἑλισσομένῳ σκολιῷ μιτρούμενος ὁλκῷ,
<nonn. d. 45.314> ἀμφελελιζομένων μιμούμενος ἄμμα δρακόντων.
<nonn. d. 45.315> καὶ Σάτυρος πεφόρητο σεσηρότα θῆρα κομίζων
<nonn. d. 45.316> τίγριν ἀπειλητῆρα καθήμενον ὑψόθι νώτου,
<nonn. d. 45.317> ἄγριον ἦθος ἔχοντα καὶ οὐ ψαύοντα φορῆος:
<nonn. d. 45.318> καὶ συὸς ἄκρα γένεια γέρων Σειληνὸς ἐρύσσας
<nonn. d. 45.319> κάρχαρον ἠκόντιζεν ἐς ἠέρα κάπρον ἀθύρων:
<nonn. d. 45.320> ἄλλος ἀελλήεντι ποδῶν ἐπιβήτορι παλμῷ
<nonn. d. 45.321> εἰς λοφιὴν ἀκίχητος ἐπῃώρητο καμήλου:
<nonn. d. 45.322> καί τις ὑπὲρ νώτοιο θορὼν ἐποχήσατο ταύρῳ.
<nonn. d. 45.323> καὶ τὰ μὲν ἐν σκοπέλοισι: λυροδμήτῳ δ' ἐνί Θήβῃ
<nonn. d. 45.324> θαύματα ποικίλα Βάκχος ἐδείκνυε πᾶσι πολίταις:
<nonn. d. 45.325> καὶ σφαλεροῖσι πόδεσσιν ἐβακχεύοντο γυναῖκες ...
<nonn. d. 45.326> χείλεσιν ἀφροκόμοισιν: ὅλη δ' ἐλελίζετο Θήβη,
<nonn. d. 45.327> καὶ φλογεροὺς σπινθῆρας ἀπηκόντιζον ἀγυιαί:
<nonn. d. 45.328> σείετο πάντα θέμεθλα, καὶ ὡς βοέων ἀπὸ λαιμῶν
<nonn. d. 45.329> ἀκλινέες πυλεῶνες ἐμυκήσαντο μελάθρων:
<nonn. d. 45.330> καὶ δόμος ἀστυφέλικτος ἀναβρομέεσκε κυδοιμῷ
<nonn. d. 45.331> λαϊνέῃ σάλπιγγι χέων αὐτόσσυτον ἠχώ.
<nonn. d. 45.332> οὐδὲ χόλου Διόνυσος ἐπαύσατο: δαιμονίην δὲ
<nonn. d. 45.333> φθογγὴν ἠερόφοιτον ἐς ἑπταπόρων ἴτυν ἄστρων,
<nonn. d. 45.334> λυσσήεις ἅτε ταῦρος, ἑῷ μυκήσατο λαιμῷ:
<nonn. d. 45.335> καὶ κλονέων Πενθῆα μεμηνότα μάρτυρι πυρσῷ
<nonn. d. 45.336> μαρμαρυγῆς ἔπλησεν ὅλον δόμον: ἀμφί δὲ τοίχους
<nonn. d. 45.337> ἀντιπόρους σελάγιζε πολυσχιδὲς ἁλλόμενον πῦρ
<nonn. d. 45.338> δαιομένῳ σπινθῆρι κατάσσυτον, ἀμφὶ δὲ πέπλοις
<nonn. d. 45.339> πορφυρέοις καὶ στέρνον ἁλιχλαίνου βασιλῆος
<nonn. d. 45.340> πυρσὸς ἕλιξ πεφόρητο, καί οὐκ ἔφλεξε χιτῶνας:
<nonn. d. 45.341> κεκριμέναις δ' ἀκτῖσιν ἀποσπάδες ἅλματι θερμῷ
<nonn. d. 45.342> ἐκ ποδὸς εἰς μέσα νῶτα, δι' ἰξύος εἰς ῥάχιν ἄκρην
<nonn. d. 45.343> Πενθέος ἀμφὶ τένοντα μετήλυδες ἔτρεχον αὐγαί:
<nonn. d. 45.344> πολλάκι δ' αὐτοπόροιο πυρὸς βητάρμονι παλμῷ
<nonn. d. 45.345> γηγενέος βασιλῆος ἐυστρώτων ἐπὶ λέκτρων
<nonn. d. 45.346> ἀφλεγέας σπινθῆρας ἀπέπτυε θέσκελος αἴγλη.
<nonn. d. 45.347> καί σέλας αὐτοέλικτον ἰδὼν βρυχήσατο Πενθεύς,
<nonn. d. 45.348> κέκλετο δὲ δμώεσσιν ἄγειν ἀλκτήριον ὕδωρ,
<nonn. d. 45.349> ὄφρα κατασβέσσωσιν ἀναπτομένην φλόγα πυρσοῦ
<nonn. d. 45.350> δῶμα περιρραίνοντες ἀλεξικάκοισι ῥεέθροις:
<nonn. d. 45.351> καὶ γλαφυρῶν γυάλων ἐφάνη γυμνούμενον ὕδωρ,
<nonn. d. 45.352> καί, μεγάλη περ ἐοῦσα, ῥόον τερσαίνετο πηγὴ
<nonn. d. 45.353> ἄγγεσι νηρίθμοισιν ἀφυσσομένου ποταμοῖο.
<nonn. d. 45.354> καὶ πόνος ἀχρήιστος ἔην καὶ ἐτώσιον ὕδωρ.
<nonn. d. 45.355> καὶ διεραῖς λιβάδεσσιν ἀέξετο βαλλόμενον πῦρ
<nonn. d. 45.356> θερμοτέραις ἀκτῖσι: καὶ ὡς πολίων ἀπὸ ταύρων
<nonn. d. 45.357> μυκηθμοῦ κελάδοντος ὑπωροφίη πέλεν ἠχώ,
<nonn. d. 45.358> βροντᾶς δ̔ ἐνδομύχοισιν ἐπέκτυπε Πενθέος αὐλή.
<nonn. d. 46.1> ἀλλ' ὅτε δὴ γίνωσκεν ἄναξ θρασύς, ὅττι λυθέντος
<nonn. d. 46.2> αὐτομάτου δεσμοῖο σιδηροφόρων ἀπὸ χειρῶν
<nonn. d. 46.3> μαινάδες ἐσσεύοντο μετήλυδες εἰς ῥάχιν ὕλης,
<nonn. d. 46.4> καὶ δόλον ἀλλοπρόσαλλον ἀθηήτου Διονύσου,
<nonn. d. 46.5> ἄστατος ὑβριστῆρι χόλῳ κυμαίνετο Πενθεύς:
<nonn. d. 46.6> καί μιν ἰδὼν παρεόντα παλίνδρομον ἠθάδι κισσῷ
<nonn. d. 46.7> βόστρυχα μιτρωθέντα, καὶ ἄπλοκον ὑψόθεν ὤμων
<nonn. d. 46.8> μηκεδανῆς ὁρόων κεχαλασμένον ὁλκὸν ἐθείρης,
<nonn. d. 46.9> τοῖον ἀπερροίβδησεν ἔπος λυσσώδεϊ λαιμῷ:
<nonn. d. 46.10> “̔Ηδὺς ὁ Τειρεσίαν ἀπατήλιον εἰς ἐμέ πέμπων:
<nonn. d. 46.11> οὐ δύναται σέο μάντις ἐμὸν νόον ἠπεροπεύειν:
<nonn. d. 46.12> ἄλλοις ἔννεπε ταῦτα. θεὰ πόθεν υἱέι ̔Ρείη
<nonn. d. 46.13> οὐ Διὶ μαζὸν ὄρεξε, καὶ ἔτρεφεν υἷα Θυώνης;
<nonn. d. 46.14> εἴρεο Δικταίης κορυθαιόλον ἄντρον ἐρίπνης,
<nonn. d. 46.16> εἴρεο καὶ Κορύβαντας, ὅπῃ ποτὲ κοῦρος ἀθύρων
<nonn. d. 46.17> μαζὸν ̓Αμαλθείης κουροτρόφον αἰγὸς ἀμέλγων
<nonn. d. 46.15> Ζεὺς μένος ἠέξησε, καὶ οὐ γλάγος ἔσπασε ̔Ρείης.
<nonn. d. 46.18> ἤθεα σῆς δολίης ἀπεμάξαο καὶ σὺ τεκούσης:
<nonn. d. 46.19> ψευδομένην Σεμέλην Κρονίδης ἔφλεξε κεραυνῷ:
<nonn. d. 46.20> ἅζεο, μὴ Κρονίδης μετὰ μητέρα καὶ σὲ δαμάσσῃ.
<nonn. d. 46.21> βάρβαρον οὐ μεθέπω καὶ ἐγὼ γένος: ἀρχέγονος δὲ
<nonn. d. 46.22> ̓Ισμηνός με φύτευσε, καὶ οὐ τέκεν ὑγρὸς ̔Υδάσπης:
<nonn. d. 46.23> Δηριάδην οὐκ οἶδα καὶ οὐ Λυκόοργος ἀκούω.
<nonn. d. 46.24> ἀλλὰ σὺν ὑμετέροις Σατύροις καὶ θυιάσι Βάκχαις
<nonn. d. 46.25> Δίρκης λεῖπε ῥέεθρα, καί, ἢν ἐθέλῃς, σέο θύρσῳ
<nonn. d. 46.26> κτεῖνε παρ' ̓Ασσυρίοισι νεώτερον ἄλλον ̓Ορόντην.
<nonn. d. 46.27> οὐ σὺ γένος Κρονίωνος ̓Ολύμπιον: ὀλλυμένης γὰρ
<nonn. d. 46.28> ἀστεροπαὶ βοόωσιν ὀνείδεα σεῖο τεκούσης,
<nonn. d. 46.29> καὶ κρυφίων λεχέων ἐπιμάρτυρές εἰσι κεραυνοί.
<nonn. d. 46.30> οὐ Δανάην μετὰ λέκτρα κατέφλεγεν ὑέτιος Ζεύς,
<nonn. d. 46.31> καὶ γνωτὴν ἀδόνητον ἐμοῦ Κάδμοιο κομίζων
<nonn. d. 46.32> Εὐρώπην ἐφύλαξε, καὶ οὐκ ἔκρυψε θαλάσσῃ.
<nonn. d. 46.33> οἶδα μέν, ὡς ἀλόχευτον ἔτι βρέφος αἰθερίη φλὸξ
<nonn. d. 46.34> ὤλεσεν αἰθομένης μετὰ μητέρος, ἡμιτελῆ δὲ
<nonn. d. 46.35> λῦσε νόθην ὠδῖνα μαραινομένου τοκετοῖο:
<nonn. d. 46.36> εἰ δέ μιν οὐκ ἐδάμασσεν, ὅτι χθονίων ὑμεναίων
<nonn. d. 46.37> κρυπταδίης φιλότητος ἀναίτιός ἐσσι τεκούσης,
<nonn. d. 46.38> πείθομαι, ὡς ἐνέπεις, ἀέκων δέ σε παῖδα καλέσσω
<nonn. d. 46.39> Ζηνὸς ἐπουρανίοιο, καὶ οὐ φλεχθέντα κεραυνῷ.
<nonn. d. 46.40> καὶ σύ με τοῦτο δίδαξον ἀληθέι μάρτυρι μύθῳ:
<nonn. d. 46.41> Ζεὺς γενέτης πότε Φοῖβον ἢ ̓́Αρεα γείνατο μηρῷ;
<nonn. d. 46.42> εἰ Διὸς ἔλλαχες αἷμα, μετέρχεο κύκλον ̓Ολύμπου
<nonn. d. 46.43> αἰθέρα ναιετάων, λίπε Πενθέι πατρίδα Θήβην.
<nonn. d. 46.44> ὤφελες ἅρμενον ἄλλον ἀμεμφέα μῦθον ἐνίψαι
<nonn. d. 46.45> ψεύδεϊ κερδαλέῳ κεράσας θελξίφρονα Πειθώ,
<nonn. d. 46.46> ὅττί σε παιδοτόκῳ Κρονίδης τέκεν ἠθάδι κόρσῃ:
<nonn. d. 46.47> οὐ τάχα τόσσον ἄπιστον ἔην ἔπος, ὅττι καὶ αὐτὸν
<nonn. d. 46.48> Βάκχον ἀνυμφεύτῳ μετὰ Παλλάδα τίκτε καρήνῳ.
<nonn. d. 46.49> ἤθελον, εἰ γένος ἔσχες ̓Ολύμπιον, αἴθε Κρονίων
<nonn. d. 46.50> ὑψιμέδων σε φύτευσεν, ὅπως Διὸς αἷμα διώκων
<nonn. d. 46.51> νικήσω Διόνυσον, ̓Εχίονος υἱὸς ἀκούων.”
<nonn. d. 46.52> ὣς φαμένου νεμέσιζε θεὸς καὶ ἀμείβετο μύθῳ,
<nonn. d. 46.53> κρύπτων δαιμονίης ὑποκάρδιον ὄγκον ἀπειλῆς:
<nonn. d. 46.54> “Βάρβαρα θεσμὰ φέρουσαν ἐπολβίζω χθόνα Κελτῶν,
<nonn. d. 46.55> ἧχι νέων βρεφέων καθαρὴν ὠδῖνα δικάζων
<nonn. d. 46.56> ̔Ρῆνος ἀσημάντοιο θεμιστοπόλος τοκετοῖο
<nonn. d. 46.57> αἵματος ἀγνώστοιο νόθον γένος οἶδεν ἐλέγξαι.
<nonn. d. 46.58> οὐ μὲν ἐγὼ ̔Ρήνοιο φατιζομένου ποταμοῖο
<nonn. d. 46.59> χεύμασιν οὐτιδανοῖσι δικάζομαι, ἀλλὰ ῥεέθρων
<nonn. d. 46.60> πιστότεροι κήρυκες ἐμοὶ γεγάασι κεραυνοί:
<nonn. d. 46.61> κρείσσονα μαρτυρίην στεροπῆς μὴ δίζεο, Πενθεῦ:
<nonn. d. 46.62> ὕδατι μὲν Γαλάτης, σὺ δὲ πείθεο μάρτυρι πυρσῷ.
<nonn. d. 46.63> οὐ χατέω Πενθῆος ἐπιχθονίοιο μελάθρου:
<nonn. d. 46.64> δῶμα Διωνύσοιο πέλει πατρώιος αἰθήρ:
<nonn. d. 46.65> καὶ χθονός εἰ κρίσις ἦεν ἢ ἀστερόεντος ̓Ολύμπου,
<nonn. d. 46.66> εἰπέ μοι εἰρομένῳ, τίνα φέρτερον αὐτὸς ἐνίψῃς,
<nonn. d. 46.67> οὐρανὸν ἑπτάζωνον ἢ ἑπταπύλου χθόνα Θήβης;
<nonn. d. 46.68> οὐ χατέω Πενθῆος ἐπιχθονίοιο μελάθρου.
<nonn. d. 46.69> μοῦνον ἐμῆς κύδαινε μελισταγὲς ἄνθος ὀπώρης:
<nonn. d. 46.70> μὴ ποτὸν ἀμπελόεντος ἀτιμήσῃς Διονύσου.
<nonn. d. 46.71> ̓Ινδοφόνῳ Βρομίῳ μὴ μάρναο, θηλυτέρῃ δέ,
<nonn. d. 46.72> εἰ δύνασαι, πολέμιζε μιῇ ῥηξήνορι Βάκχῃ.
<nonn. d. 46.73> σοὶ τάχα καλὸν ἔθεντο προμάντιες οὔνομα Μοῖραι
<nonn. d. 46.74> ὑμετέρου θανάτοιο προάγγελον: αἰνοπαθῆ δὲ
<nonn. d. 46.75> οὐ νέμεσις Πενθῆα πεδοτρεφέος γενετῆρος
<nonn. d. 46.76> γηγενὲς αἷμα φέροντα φέρειν μίμημα Γιγάντων,
<nonn. d. 46.77> οὐ νέμεσις καὶ Βάκχον ̓Ολύμπιον αἷμα γενέθλης
<nonn. d. 46.78> Ζηνὸς ἔχειν μίμημα Γιγαντοφόνοιο τοκῆος.
<nonn. d. 46.79> εἴρεο Τειρεσίαν, τίνι χώεαι: εἴρεο Πυθώ,
<nonn. d. 46.80> τίς Σεμέλῃ παρίαυε, τίς ἤροσε παῖδα Θυώνης.
<nonn. d. 46.81> εἰ δὲ μαθεῖν ἐθέλεις χοροτερπέος ὄργια Βάκχου,
<nonn. d. 46.82> φάρεα καλλείψας βασιλήια τέτλαθι, Πενθεῦ,
<nonn. d. 46.83> θήλεα πέπλα φέρειν, καὶ γίνεο θῆλυς ̓Αγαύη:
<nonn. d. 46.84> μὴ δέ σε θηρεύοντα παραΐξωσι γυναῖκες.
<nonn. d. 46.85> ἢν δὲ τεῇ παλάμῃ θηροκτόνα τόξα τανύσσῃς,
<nonn. d. 46.86> Κάδμος ἐπαινήσει σε συναγρώσσοντα τεκούσῃ.
<nonn. d. 46.87> Βάκχῳ μοῦνος ἔριζε, καί, εἰ θέμις, ἰοχεαίρῃ,
<nonn. d. 46.88> ὄφρα λεοντοφόνον σε μετ' ̓Ακταίωνα καλέσσω.
<nonn. d. 46.89> κάτθεο τεύχεα ταῦτα: σιδηροφόρους δὲ μαχητὰς
<nonn. d. 46.90> χερσὶν ἀθωρήκτοισιν ἐμαὶ κτείνουσι γυναῖκες:
<nonn. d. 46.91> εἰ δέ σε νικήσωσιν ἀτευχέι θήλεϊ χάρμῃ
<nonn. d. 46.92> ἔντεσι κοσμηθέντα, τίς αἰνήσειε πολίτης
<nonn. d. 46.93> ἄνδρα γυναικείῃ κεκαφηότα δηιοτῆτι;
<nonn. d. 46.94> Βασσαρὶς οὐ τρομέει πτερόεν βέλος, οὐ δόρυ φεύγει:
<nonn. d. 46.95> ἀλλὰ δόλῳ κρυφἱῳ πυκάσας ἄγνωστον ὀπωπὴν
<nonn. d. 46.96> ὄψεαι ὄργια πάντα χοροπλεκέος Διονύσου.”
<nonn. d. 46.97> ὣς εἰπών παρέπεισεν, ἐπεὶ νόον ἀνδρὸς ἱμάσσων
<nonn. d. 46.98> φοιταλέης ἐδόνησε κατάσχετον ἅλματι λύσσης
<nonn. d. 46.99> καὶ Βρομίῳ συνάεθλος ἐπέχραε Πενθέι Μήνη
<nonn. d. 46.100> δαιμονίῃ μάστιγι: συνερχομένης δὲ Λυαίῳ
<nonn. d. 46.101> λυσσήεις θρασὺς οἶστρος ἀμερσινόοιο Σελήνης
<nonn. d. 46.102> φάσματα ποικιλόμορφα μεμηνότι Πενθέι δείξας
<nonn. d. 46.103> φρικτὸν ̓Εχιονίδην προτέρης μετέθηκε μενοινῆς,
<nonn. d. 46.104> καὶ σφαλερῇ Πενθῆος ἐπεσμαράγησεν ἀκουῇ,
<nonn. d. 46.105> δαιμονίης σάλπιγγος ἀλάστορα δοῦπον ἀράσσων:
<nonn. d. 46.106> ἀνέρα δ' ἐπτοίησε. καἰ εἰς δόμον ἤλυθε Πενθεὺς
<nonn. d. 46.107> οἰστρομανής, ποθέων θιασώδεος ὄργια Βάκχου:
<nonn. d. 46.108> φωριαμοὺς δ' ὤιξε θυώδεας, ἧχι γυναικῶν
<nonn. d. 46.109> κέκλιτο Σιδονίης ἁλιπόρφυρα πέπλα θαλάσσης:
<nonn. d. 46.110> καὶ χροΐ ποικιλόνωτον ἐδύσατο πέπλον ̓Αγαύης:
<nonn. d. 46.111> Αὐτονόης δ' ἔσφιγξεν ἐπὶ πλοκάμοισι καλύπτρην,
<nonn. d. 46.112> στήθεα μιτρώσας Βασιλήια κυκλάδι τέχνῃ:
<nonn. d. 46.113> καὶ πόδας ἐσφήκωσε γυναικείοισι πεδίλοις:
<nonn. d. 46.114> χειρὶ δὲ θύρσου ἄειρε: μετερχομένοιο δὲ Βάκχας
<nonn. d. 46.115> ποικίλος ἰχνευτῆρι χιτὼν ἐπεσύρετο ταρσῷ.
<nonn. d. 46.116> Μιμηλοῖς δὲ πόδεσσιν ἕλιξ ὠρχήσατο Πενθεὺς
<nonn. d. 46.117> ἡδυμανής: λοξῷ δὲ πέδον κροτάλιζε πεδίλῳ
<nonn. d. 46.118> ἐκ ποδὸς αἰθύσσων ἕτερον πόδα: χεῖρα δὲ δισσὴν
<nonn. d. 46.119> θηλύνων ἐλέλιζεν ἀμοιβάδα δίζυγι παλμῷ,
<nonn. d. 46.120> οἷα γυνὴ παίζουσα χοροίτυπος: οἷα δὲ ῥόπτρῳ
<nonn. d. 46.121> δίκτυπον ἁρμονίην κροτέων ἑτερόζυγι χαλκῷ
<nonn. d. 46.122> ἠερίαις μεθέηκεν ἀλήμονα βόστρυχον αὔραις,
<nonn. d. 46.123> Λυδὸν ἀνακρούων μέλος Εὔιον. ἦ τάχα φαίης
<nonn. d. 46.124> ἄγρια κωμάζουσαν ἰδεῖν λυσσώδεα βάκχην.
<nonn. d. 46.125> καὶ διδύμους Φαέθοντας ἐδέρκετο καἰ δύο Θήβας:
<nonn. d. 46.126> ἔλπετο δ' ἀκαμάτων ἐπικείμενον ὑψόθεν ὤμων
<nonn. d. 46.127> Θήβης ἑπταπόροιο μετοχλίζειν πυλεῶνα.
<nonn. d. 46.128> ἀμφὶ δέ μιν στεφανηδὸν ἐκυκλώσαντο πολῖται,
<nonn. d. 46.129> ὃς μὲν ἔχων τροχόεντα λόφον χθονός, ὃς δ' ἐπὶ πέτρῳ
<nonn. d. 46.130> ὑψιφανής, ὁ δὲ πῆχυν ἐπ' ἀνέρος ὦμον ἐρείσας
<nonn. d. 46.131> ἴχνος ἀνῃώρησεν ἐπὶ χθονὶ δάκτυλα πήξας:
<nonn. d. 46.132> καί τις ἐυγλώχινα μετήιεν ὄγκον ἀρούρης,
<nonn. d. 46.133> ἄλλος ἐπὶ προβλῆτος ἐπάλξιος, ὃς δὲ δοκεύων
<nonn. d. 46.134> δόχμιον ὄμμα τίταινεν ἀερσιλόφων ἀπὸ πύργων:
<nonn. d. 46.135> ὃς δὲ μέσας στεφανηδὸν ἐπ' ἄντυγι χεῖρας ἑλίξας
<nonn. d. 46.136> ἴχνεσιν ἀκροπόροισιν ἀνήιε κίονα βαίνων,
<nonn. d. 46.137> Πενθέα παπταίνων δεδονημένον ἅλματι λύσσης,
<nonn. d. 46.138> θύρσον ἀερτάζοντα καἰ αἰθύσσοντα καλύπτρην.
<nonn. d. 46.139> ἤδη δ' ἑπταπόροιο παρέδραμε τείχεα Θήβης,
<nonn. d. 46.140> αὐτομάτοις ἑλίκεσσιν ἀνοιγομένων πυλεώνων:
<nonn. d. 46.141> ἤδη δὲ πρὸ πόληος ἐς ἠέρα βόστρυχα σείων
<nonn. d. 46.142> ἁβρὰ δρακοντοβότοιο παρέστιχε νάματα Δίρκης:
<nonn. d. 46.143> καὶ ποδὶ λυσσήεντι χοροίτυπον ἴχνος ἑλίσσων
<nonn. d. 46.144> δαίμονος ἀμπελόεντος ὀπίστερον εἶχε πορείην.
<nonn. d. 46.145> ἀλλ' ὅτε χῶρον ἵκανεν, ὅθι δρύες, ἧχι χορεῖαι,
<nonn. d. 46.146> καἰ τελεταὶ Βρομίου θιασώδεες, ἧχι καὶ αὐτὴ
<nonn. d. 46.147> Βασσαρίδων ἀπέδιλος ἔην κεμαδοσσόος ἄγρη,
<nonn. d. 46.148> ἀμπελόεις τότε Βάκχος ὀρειάδος ἔνδοθι λόχμης
<nonn. d. 46.149> ἀρχαίην ἐλάτην ἰσομήκεα γείτονι πέτρῃ
<nonn. d. 46.150> δένδρον ἰδὼν περίμετρον ἐγήθεεν, ἧς ὑπὸ θάμνῳ
<nonn. d. 46.151> ἀγχινεφεῖς πετάλοισιν ἐπεσκιόωντο κολῶναι:
<nonn. d. 46.152> ἀκρότατον δὲ κόρυμβον ἀφειδέι χειρὶ πιέζων
<nonn. d. 46.153> εἰς πέδον, εἰς πέδον εἷλκε κατὰ χθονὸς ἐκταδὰ Πενθεὺς...
<nonn. d. 46.154> θαλλὸν ἀερσιπότητον, ἐπισφίγγων δὲ φορῆα
<nonn. d. 46.155> ὕψι τιταινομένων ἐδράξατο χειρὶ κορύμβων,
<nonn. d. 46.156> καὶ πόδας ἔνθα καὶ ἔνθα παλινδίνητος ἑλίσσων
<nonn. d. 46.157> ἄστατος ὀρχηστῆρι τύπῳ κουφίζετο Πενθεύς.
<nonn. d. 46.158> καὶ τότε βασσαρίδεσσι χορίτιδες ἤλυθον ̔͂Ωραι:
<nonn. d. 46.159> ἀλλήλαις δ' ἐκέλευον, ἀνεζώννυντο δὲ πέπλοις,
<nonn. d. 46.160> νεβρίδα δ' ἀμφεβάλοντο: καἰ οὐρεσίφοιτος ̓Αγαύη
<nonn. d. 46.161> ἀφροκόμοις στομάτεσσιν ἀπερροίβδησεν ἰωήν:
<nonn. d. 46.162> “Αὐτονόη, σπεύσωμεν, ὅπῃ χορός ἐστι Λυαίου
<nonn. d. 46.163> καὶ κτύπος οὐρεσίφοιτος ἀκούεται ἠθάδος αὐλοῦ,
<nonn. d. 46.164> ὄφρα μέλος πλέξαιμι φιλεύιον, ὄφρα δαείω,
<nonn. d. 46.165> τίς φθαμένη στήσειε χοροστασίην Διονύσῳ,
<nonn. d. 46.166> τίς τίνα νικήσειε θυηπολέουσα Λυαίῳ.
<nonn. d. 46.167> δηθύνεις, ἀχόρευτε, καἰ ἡμέας ἔφθασεν ̓Ινώ:
<nonn. d. 46.168> οὐκέτι πόντον ἔχει μετανάστιος, ἀλλὰ καὶ αὐτὴ
<nonn. d. 46.169> ἐξ ἁλὸς ἦλθε θέουσα σὺν ὑγροπόρῳ Μελικέρτῃ,
<nonn. d. 46.170> ἦλθε προασπίζουσα διωκομένου Διονύσου,
<nonn. d. 46.171> μὴ Πενθεὺς ἀθέμιστος ἐπιβρίσειε Λυαίῳ.
<nonn. d. 46.172> Μύστιδες, εἰς σκοπέλους, ̓Ισμηνίδες ἔλθετε Βάκχαι,
<nonn. d. 46.173> καὶ τελετάς στήσωμεν, ὁμοζήλῳ δὲ χορείῃ
<nonn. d. 46.174> Λυδαῖς Βασσαρίδεσσιν ἐρίζομεν, ὄφρά τις εἴπῃ:
<nonn. d. 46.175> “Μυγδονίην νίκησε Μιμαλλόνα Μαινὰς ̓Αγαύν.””
<nonn. d. 46.176> ὣς φαμένη σκοπίαζε καθήμενον ὑψόθι δένδρου,
<nonn. d. 46.177> ἄγριον οἷα λέοντα, θεημάχον υἱέα μήτηρ:
<nonn. d. 46.178> καί μιν ἀγειρομέναις ἐπεδείκνυε θυιάσι Βάκχαις:
<nonn. d. 46.179> υἱέα δ' ἔμφρονα θῆρα καλέσσατο λυσσάδι φωνῇ.
<nonn. d. 46.180> ἀμφὶ δέ μιν στεφανηδὸν ἐκυκλώσαντο γυναῖκες
<nonn. d. 46.181> ἑζόμενον πετάλοισι: καὶ εὐπαλάμῳ τινὶ δεσμῷ
<nonn. d. 46.182> δένδρον ἐπηχύναντο, καἰ ἤθελον εἰς χθόνα ῥίπτειν
<nonn. d. 46.183> ἔρνος ὁμοῦ Πενθῆι: περισφίγξασα δὲ θάμνῳ
<nonn. d. 46.184> ὁλκὸν ὁμοζυγέος παλάμης ἐνοσίχθονι παλμῷ
<nonn. d. 46.185> πρυμνόθεν αὐτόρριζον ἀνέσπασε δένδρον ̓Αγαύη.
<nonn. d. 46.186> καὶ φυτὸν εἰς χθόνα πῖπτεν: ἐγυμνώθη δὲ Κιθαιρών:
<nonn. d. 46.187> καἰ θρασὺς αὐτοέλικτος ἄναξ βητάρμονι παλμῷ
<nonn. d. 46.188> κύμβαχος ἠερόθεν κεκυλισμένος ἤριπε Πενθεύς.
<nonn. d. 46.189> καί τότε μιν λίπε λύσσα νοοσφαλέος Διονύσου,
<nonn. d. 46.190> καὶ προτέρας φρένας ἔσχε τὸ δεύτερον: ἀμφὶ δὲ γαίῃ
<nonn. d. 46.191> γείτονα πότμον ἔχων κινυρὴν ἐφθέγξατο φωνήν:
<nonn. d. 46.192> “Νύμφαι ̔Αμαδρυάδες με καλύψατε, μή με δαμάσσῃ
<nonn. d. 46.193> παιδοφόνοις παλάμῃσιν ἐμὴ φιλότεκνος ̓Αγαύη.
<nonn. d. 46.194> μῆτερ ἐμή, δύσμητερ, ἀπηνέος ἴσχεο λύσσης:
<nonn. d. 46.195> θῆρα πόθεν καλέεις με τὸν υἱέα; ποῖα κομίζω
<nonn. d. 46.196> στήθεα λαχνήεντα; τίνα βρυχηθμὸν ἰάλλω;
<nonn. d. 46.197> οὐκέτι γινώσκεις με, τὸν ἔτρεφες, οὐκέτι λεύσσεις:
<nonn. d. 46.198> σὴν φρένα καὶ τεὸν ὄμμα τίς ἥρπασε; χαῖρε, Κιθαιρών:
<nonn. d. 46.199> χαίρετε, δένδρεα ταῦτα καὶ οὔρεα: σώζεο, Θήβη
<nonn. d. 46.200> σώζεο καὶ σύ, φίλη παιδοκτόνε μῆτερ ̓Αγαύη.
<nonn. d. 46.201> δέρκεο ταῦτα γένεια νεότριχα, δέρκεο μορφὴν
<nonn. d. 46.202> ἀνδρομέην: οὐκ εἰμὶ λέων: οὐ θῆρα δοκεύεις.
<nonn. d. 46.203> φείδεο σῆς ὠδῖνος, ἀμείλιχε, φείδεο μαζῶν:
<nonn. d. 46.204> Πενθέα παπταίνεις με, τὸν ἔτρεφες. ἴσχεο, φωνή,
<nonn. d. 46.205> μύθους σεῖο φύλαξον: ἀνήκοός ἐστιν ̓Αγαύη.
<nonn. d. 46.206> εἰ δὲ κατακτείνεις με χαριζομένη Διονύσῳ,
<nonn. d. 46.207> μούνη παῖδα δάμασσον, ἀγάστονε, μηδὲ δαμῆναι
<nonn. d. 46.208> Βασσαρίδων τεὸν υἷα νόθαις παλάμῃσιν ἐάσῃς.”
<nonn. d. 46.209> ὣς φάμενος λιτάνευε, καὶ οὐκ ἤκουσεν ̓Αγαύη.
<nonn. d. 46.210> ἀμφὶ δέ μιν δασπλῆτες ἐπερρώοντο γυναῖκες
<nonn. d. 46.211> χερσὶν ὁμοζήλοισι: κυλινδομένου δὲ κονίῃ
<nonn. d. 46.212> ἡ μέν ὀπισθιδίους πόδας εἴρυσεν, ἡ δὲ λαβοῦσα
<nonn. d. 46.213> δεξιτερὴν προθέλυμνον ἀνέσπασεν, Αὐτονόη δὲ
<nonn. d. 46.214> λαιὴν ἀντερύεσκε: παραπλαγχθεῖσα δὲ μήτηρ
<nonn. d. 46.215> στήθεϊ παιδὸς ἔπηξεν ἑὸν πόδα, κεκλιμένου δὲ
<nonn. d. 46.216> αὐχένα τολμήεντα διέθρισεν ὀξέι θύρσῳ:
<nonn. d. 46.217> καὶ φονίῳ ταχύγουνος ἀνέδραμε χάρματι λύσσης,
<nonn. d. 46.218> αἱματόεν δὲ κάρηνον ἀτερπέι δείκνυε Κάδμῳ:
<nonn. d. 46.219> ψευδομένου δὲ λέοντος ἀγαλλομένη χάριν ἄγρης
<nonn. d. 46.220> τοῖον ἀπερροίβδησεν ἔπος λυσσώδεϊ λαιμῷ:
<nonn. d. 46.221> “Κάδμε μάκαρ, καλέω σε μακάρτερον: ἐν σκοπέλοις γὰρ
<nonn. d. 46.222> χερσὶν ἀθωρήκτοισιν ἀριστεύουσαν ̓Αγαύην
<nonn. d. 46.223> ̓́Αρτεμις ἐσκοπίαζε, καὶ εἰ πέλε δεσπότις ἄγρης,
<nonn. d. 46.224> ζῆλον ὑποκλέπτουσα λεοντοφόνου σέο κούρης:
<nonn. d. 46.225> καὶ Δρυάδες θάμβησαν ἐμὸν πόνον: ἡμετέρης δὲ
<nonn. d. 46.226> ̔Αρμονίης γενέτην κεκορυθμένος ἠθάδι λόγχῃ
<nonn. d. 46.227> παῖδα τεήν ἀσίδηρον ἐθάμβεε χάλκεος ̓́Αρης
<nonn. d. 46.228> θύρσον ἀκοντίζουσαν ἀλοιητῆρα λεόντων,
<nonn. d. 46.229> κυδιόων: σὺ δέ, Κάδμε, τεῶν ἐπιβήτορα θώκων
<nonn. d. 46.230> Πενθέα δεῦρο κάλεσσον, ὅπως φθονερῇσιν ὀπωπαῖς
<nonn. d. 46.231> θηροφόνους ἱδρῶτας ὀπιπεύσειε γυναίου.
<nonn. d. 46.232> δμῶες ἐμοί, στείχεσθε, παρὰ προπύλαια δὲ Κάδμου
<nonn. d. 46.233> πήξατε τοῦτο κάρηνον ἐμῆς ἀναθήματα νίκης.
<nonn. d. 46.234> τηλίκον οὔ ποτε θῆρα κατέκτανε σύγγονος ̓Ινώ:
<nonn. d. 46.235> Αὐτονόη, σκοπίαζε καὶ αὐχένα κάμψον ̓Αγαύῃ:
<nonn. d. 46.236> οὐ γὰρ ἐμοὶ λάχες εὖχος ὁμοίιον, ὑμετέρου δὲ
<nonn. d. 46.237> μητρὸς ̓Αρισταίοιο φατιζομένην ἔτι νίκην
<nonn. d. 46.238> σῆς ἑκυρῆς ᾔσχυνα λεοντοφόνοιο Κυρήνης.”
<nonn. d. 46.239> ἔννεπε κουφίζουσα φίλον βάρος: εἰσαΐων δὲ
<nonn. d. 46.240> Κάδμος ἀγαλλομένης ἑτερόφρονα παιδὸς ἀπειλήν,
<nonn. d. 46.241> μίξας δάκρυσι μῦθον ἀμείβετο πενθάδι φωνῇ:
<nonn. d. 46.242> “Οἷον θῆρα δάμασσας ἐχέφρονα, τέκνον ̓Αγαύη;
<nonn. d. 46.243> οἷον θῆρα δάμασσας, ὅν ὑμετέρη τέκε γαστήρ;
<nonn. d. 46.244> οἷον θῆρα δάμασσας, ὅν ἐσπέρμηνεν ̓Εχίων;
<nonn. d. 46.245> δέρκεο σεῖο λέοντα, τὸν εἰσέτι τυτθὸν ἀείρων
<nonn. d. 46.247> παιδοκόμῳ κούφιζε γεγηθότι Κάδμος ἀγοστῷ:
<nonn. d. 46.246> δέρκεο σεῖο λέοντα, τὸν ̔Αρμονίη σέο μήτηρ
<nonn. d. 46.248> πολλάκις ἠέρταζε καὶ ὤρεγε μαζὸν ἀμέλγειν.
<nonn. d. 46.249> μαστεύεις σέο παῖδα τεῶν θηήτορα μόχθων:
<nonn. d. 46.250> πῶς καλέσω Πενθῆα, τὸν ἐν παλάμῃσιν ἀείρεις;
<nonn. d. 46.252> ὅν κτάνες ἀγνώσσουσα, πόθεν σέο παῖδα καλέσσω;
<nonn. d. 46.251> θῆρα τεὸν σκοπίαζε, καὶ υἱέα σεῖο νοήσεις.
<nonn. d. 46.253> καλὰ φέρεις, Διόνυσε, τεῷ θρεπτήρια Κάδμῳ:
<nonn. d. 46.254> καλά μοι ̔Αρμονίης νυμφεύματα δῶκε Κρονίων:
<nonn. d. 46.255> ̓́Αρεος ἄξια ταῦτα καὶ Οὐρανίης ̓Αφροδίτης:
<nonn. d. 46.256> ̓Ινὼ πόντον ἔχει, Σεμέλην ἔφλεξε Κρονίων,
<nonn. d. 46.257> μύρεται Αὐτονόν κερόεν τέκος, ἆ μέγα δειλὴ
<nonn. d. 46.258> ἔκτανεν, ὅν τέκε μοῦνον, ἀώριον υἱὸν ̓Αγαύη.
<nonn. d. 46.259> καὶ μογέει Πολύδωρος ἐμὸς λιπόπατρις ἀλήτης.
<nonn. d. 46.260> μοῦνος ἐγὼ λιπόμην νέκυς ἔμπνοος: εἰς τίνα φεύγω,
<nonn. d. 46.261> Πενθέος ὀλλυμένοιο καὶ οἰχομένου Πολυδώρου;
<nonn. d. 46.262> τίς πόλις ὀθνείη με δεδέξεται; ἔρρε, Κιθαιρών:
<nonn. d. 46.263> γηροκόμους Κάδμοιο κατέκτανες, ἀμφοτέρους δὲ
<nonn. d. 46.264> νεκρὸν ἔχεις Πενθῆα, καὶ ̓Ακταίωνα καλύπτεις.”
<nonn. d. 46.265> ὣς φαμένου Κάδμοιο γόον κρουνηδὸν ἰάλλων
<nonn. d. 46.266> δάκρυσι πηγαίοισι γέρων ἔκλαυσε Κιθαιρών:
<nonn. d. 46.267> καὶ δρύες ὠδύροντο, καὶ ἔκλαγον αἴλινα Νύμφαι
<nonn. d. 46.268> νηιάδες. πολιὴν δὲ κόμην ᾐδέσσατο Κάδμου
<nonn. d. 46.269> καὶ στοναχὴν Διόνυσος: ἀπενθήτου δὲ προσώπου
<nonn. d. 46.270> μίξας δάκρυ γέλωτι νόον μετέθηκεν ̓Αγαύης,
<nonn. d. 46.271> καὶ πάλιν ἔμφρονα θῆκεν, ὅπως Πενθῆα γοήσῃ.
<nonn. d. 46.272> ἡ δὲ μεταστρέψασα νόον καὶ ἄπιστον ὀπωπὴν
<nonn. d. 46.273> αὐτοπαγὴς ἄφθογγος ἐπὶ χρόνον ἵστατο μήτηρ:
<nonn. d. 46.274> καὶ κεφαλὴν Πενθῆος ὀπιπεύουσα θανόντος
<nonn. d. 46.275> ἤριπεν αὐτοκύλιστος, ὑπὲρ δαπέδοιο δὲ δειλὴ
<nonn. d. 46.276> βόστρυχον αἰσχύνουσα χυτῇ κεκύλιστο κονίῃ:
<nonn. d. 46.277> καὶ λασίους ἔρριψεν ἀπὸ στέρνοιο χιτῶνας
<nonn. d. 46.278> καὶ Βρομίου φιάλας θιασώδεας, αἵματος ὁλκῷ
<nonn. d. 46.279> στήθεα φοινίξασα καὶ ἀσκεπέων πτύχα μαζῶν:
<nonn. d. 46.280> καὶ κύσεν υἱέος ὄμμα καὶ ἔγχλοα κύκλα προσώπου
<nonn. d. 46.281> καὶ πλοκάμους χαρίεντας ἐρευθομένοιο καρήνου:
<nonn. d. 46.282> ὀξὺ δὲ κωκύουσα τόσην ἐφθέγξατο φωνήν:
<nonn. d. 46.283> “Νηλειὴς Διόνυσε, τεῆς ἀκόρητε γενέθλης,
<nonn. d. 46.284> δὸς προτέρην ἔτι λύσσαν ἐμοὶ πάλιν: ἄρτι γὰρ ἄλλην
<nonn. d. 46.285> χείρονα λύσσαν ἔχω πινυτόφρονα: δός μοι ἐκείνην
<nonn. d. 46.286> ἀφροσύνην, ἵνα θῆρα τὸ δεύτερον υἷα καλέσσω.
<nonn. d. 46.287> θῆρα βαλεῖν ἐδόκησα: νεοτμήτοιο δὲ κόρσης
<nonn. d. 46.288> ἀντὶ λεοντείης κεφαλὴν Πενθῆος ἀείρω.
<nonn. d. 46.289> ὀλβίη Αὐτονόη βαρυδάκρυος, ὅττι θανόντα
<nonn. d. 46.290> ἔστενεν ̓Ακταίωνα, καὶ οὐ κτάνεν υἱέα μήτηρ:
<nonn. d. 46.291> μούνη ἐγὼ γενόμην παιδοκτόνος: οὐ Μελικέρτην
<nonn. d. 46.292> ἔκτανεν ἠὲ Λέαρχον ἐμὴ μετανάστιος ̓Ινώ,
<nonn. d. 46.293> ἀλλὰ πατὴρ ἐδάμασσε, τὸν ἤροσεν. ἆ μέγα δειλή,
<nonn. d. 46.294> Ζεὺς Σεμέλῃ παρίαυεν, ὅπως Πενθῆα γοήσω:
<nonn. d. 46.295> Ζεὺς γενέτης Διόνυσον ἑῷ τεκνώσατο μηρῷ,
<nonn. d. 46.296> Καδμείην ἵνα πᾶσαν ἀιστώσειε γενέθλην.
<nonn. d. 46.297> ἱλήκοι Διόνυσος: ὅλον γένος ὤλεσε Κάδμου.
<nonn. d. 46.298> ἀλλὰ θεοκλήτου γαμίην μετὰ δαῖτα τραπέζης,
<nonn. d. 46.299> ̔Αρμονίης μετὰ λέκτρον, ἐμοῦ μετὰ παστάδα Κάδμου
<nonn. d. 46.300> ἀρχαίην κιθάρην δονέων πάλιν αὐτὸς ̓Απόλλων
<nonn. d. 46.301> θρῆνον ἕνα πλήξειε καὶ Αὐτονόῃ καὶ ̓Αγαύῃ,
<nonn. d. 46.302> ὠκύμορον Πενθῆα καὶ ̓Ακταίωνα λιγαίνων.
<nonn. d. 46.303> ἡμετέρης, φίλε κοῦρε, τί φάρμακόν ἐστιν ἀνίης;
<nonn. d. 46.304> οὔ πω σοῖς θαλάμοισιν ἐκούφισα νυμφοκόμον πῦρ:
<nonn. d. 46.305> οὐ ζυγίων ἤκουσα τεῶν ὑμέναιον ̓Ερώτων:
<nonn. d. 46.306> ποῖον ἴδω δέο παῖδα παρήγορον; αἴθέ σε Βάκχη
<nonn. d. 46.307> ἄλλη ἀπηλοίησε, καὶ οὐ πολύμοχθος ̓Αγαύη.
<nonn. d. 46.308> μητέρι μαινομένῃ μὴ μέμφεο, δύσμορε Πενθεῦ:
<nonn. d. 46.309> Βάκχῳ μέμφεο μᾶλλον: ἀναίτιός ἐστιν ̓Αγαύη.
<nonn. d. 46.310> χεῖρες ἐμαί, φίλε κοῦρε, τεὴν στάζουσιν ἐέρσην
<nonn. d. 46.311> αὐχένος ἀμηθέντος: ἀπ' αὐτοχύτου δὲ καρήνου
<nonn. d. 46.312> αἷμα τεὸν μητρῷον ὅλον φοίνιξε χιτῶνα.
<nonn. d. 46.313> ναί, λίτομαι, Βρομίου δότε μοι δέπας: ἀντὶ γὰρ οἴνου
<nonn. d. 46.314> λύθρον ἐμοῦ Πενθῆος ἐπισπένδω Διονύσῳ.
<nonn. d. 46.315> σοὶ μὲν ἐγὼ φιλόδακρυς, ἀώριε, τύμβον ἐγείρω
<nonn. d. 46.316> χερσὶν ἐμαῖς ἀκάρηνον ἐνικρύψασα κονίῃ
<nonn. d. 46.317> σὸν δέμας: ὑμετέρῳ δ' ἐπὶ σήματι τοῦτο χαράξω:
<nonn. d. 46.318> “εἰμὶ νέκυς Πενθῆος, ὁδοιπόρε: νηδὺς ̓Αγαύης
<nonn. d. 46.319> παιδοκόμος με λόχευσε καὶ ἔκτανε παιδοφόνος χείρ.””
<nonn. d. 46.320> ἔννεπε λυσσώουσα σοφῇ φρενί: μυρομένης δὲ
<nonn. d. 46.321> Αὐτονόη γοόωσα παρήγορον ἴαχε φωνήν:
<nonn. d. 46.322> “Ζῆλον ἔχω καὶ ἔρωτα τεῆς κακότητος, ̓Αγαύη,
<nonn. d. 46.323> ὅττι περιπτύσσεις γλυκερὴν Πενθῆος ὀπωπὴν
<nonn. d. 46.324> καὶ στόμα καὶ φίλον ὄμμα καὶ υἱέος ἄκρα κομάων.
<nonn. d. 46.325> γνωτή, ἐπολβίζω σε, καὶ εἰ κτάνες υἱέα μήτηρ:
<nonn. d. 46.326> ἀντὶ γὰρ ̓Ακταίωνος ἀμειβομένης ἀπὸ μορφῆς
<nonn. d. 46.327> νεβρὸν ἐγὼ δάκρυσα, καὶ υἱέος ἀντὶ καρήνου
<nonn. d. 46.328> μηκεδανὴν ἐλάφοιο νόθην κτερέιξα κεραίην.
<nonn. d. 46.329> σῆς δ' ὀδύνης ἐλάχεια παραίφασις, ὅττι θανόντος
<nonn. d. 46.330> οὐκ ἴδες ἀλλοῖον τύπον υἱέος, οὐ τρίχα νεβροῦ,
<nonn. d. 46.331> οὐ χηλὴν ἀνόνητον ἐκούφισας ἠὲ κεραίην:
<nonn. d. 46.332> μούνη δ' ἔδρακον υἷα νόθον νέκυν, ἀλλοφυῆ δὲ
<nonn. d. 46.333> καὶ στικτὴν καὶ ἄναυδον ἐκώκυον εἰκόνα μορφῆς,
<nonn. d. 46.334> καὶ μήτηρ ἐλάφοιο καὶ οὐκέτι παιδὸς ἀκούω.
<nonn. d. 46.335> ἀλλὰ σὺ κυδαίνουσα, Διὸς φιλοπάρθενε κούρη,
<nonn. d. 46.336> ἀνδρὸς ἐμοῦ σέο Φοῖβον ̓Αρισταίοιο τοκῆα
<nonn. d. 46.337> εἰς ἔλαφον μετάμειψον ἐμὴν βροτοειδέα μορφήν:
<nonn. d. 46.338> δὸς χάριν ̓Απόλλωνι: μετ' ̓Ακταίωνα δὲ δειλὴν
<nonn. d. 46.339> τοῖς αὐτοῖς σκυλάκεσσι καὶ Αὐτονόην πόρε φορβὴν
<nonn. d. 46.340> ἢ κυσὶν ὑμετέροισιν: ἐσαθρήσῃ δὲ Κιθαιρὼν
<nonn. d. 46.341> μητέρα καὶ μετὰ παῖδα κυνοσπάδα: μηδέ με δειλὴν
<nonn. d. 46.342> σῶν ἐλάφων μεθέπουσαν ἴσην κεραελκέα μορφὴν
<nonn. d. 46.343> ἄγρια μαστίζουσα τεῇ ζεύξειας ἀπήνῃ.
<nonn. d. 46.344> χαῖρε φυτὸν Πενθῆος, ἀμείλιχε χαῖρε Κιθαιρών:
<nonn. d. 46.345> χαίρετε καὶ νάρθηκες ἀμερσινόου Διονύσου:
<nonn. d. 46.346> σώζεό μοι, Φαέθων τερψίμβροτε: λάμπε κολώναις:
<nonn. d. 46.347> λάμπε καὶ ἀμφοτέροις, Λητωίδι καὶ Διονύσῳ:
<nonn. d. 46.348> εἰ δὲ τεαῖς ἀκτῖσι καὶ ἀνέρας οἶσθα δαμάσσαι,
<nonn. d. 46.349> σῷ καθαρῷ πυρὶ βάλλε καὶ Αὐτονόην καὶ ̓Αγαύην:
<nonn. d. 46.350> ἔσσο δὲ Πασιφάης τιμήορος, ὄφρα γελάσσῃς
<nonn. d. 46.351> ̔Αρμονίης γενέτειραν ἀνιάζων ̓Αφροδίτην.”
<nonn. d. 46.352> εἶπε, καὶ ὠλεσίτεκνος ὀδύρετο μᾶλλον ̓Αγαύη.
<nonn. d. 46.353> καὶ νέκυν, ὃν κατέπεφνε, φίλη τυμβεύσατο μήτηρ
<nonn. d. 46.354> πίδακα δακρυόεσσαν ἀναβλύζουσα προσώπου:
<nonn. d. 46.355> καὶ τάφον εὐποίητον ἐτεκτήναντο πολῖται.
<nonn. d. 46.356> ὣς αἱ μὲν στενάχοντο κατηφέες: εἰσορόων δὲ
<nonn. d. 46.357> Βάκχος ἄναξ ἐλέαιρε, φιλοθρήνους δὲ γυναῖκας
<nonn. d. 46.358> μυρομένας ἀνέκοψεν, ἐπεὶ στοιχηδὸν ἑκάστῃ
<nonn. d. 46.359> λυσίπονον κεράσας μελιηδέι φάρμακον οἴνῳ
<nonn. d. 46.360> δῶκε ποτὸν ληθαῖον: ὀδυρομένοιο δὲ Κάδμου
<nonn. d. 46.361> πένθιμον ἐπρήυνε γόον παιήονι μύθῳ:
<nonn. d. 46.362> ἀμφοτέρας δ' εὔνησε καὶ Αὐτονόην καὶ ̓Αγαύην,
<nonn. d. 46.363> ἐλπίδος ἐσσομένης πρωτάγγελα θέσφατα φαίνων.
<nonn. d. 46.364> ̓Ιλλυρίην δ' ἐπὶ γαῖαν ἐς ̔Εσπερίου χθόνα πόντου
<nonn. d. 46.365> ̔Αρμονίην λιπόπατριν ὁμόστολον ἥλικι Κάδμῳ
<nonn. d. 46.366> ἀμφοτέρους πόμπευεν ἀλήμονας, οἷς χρόνος ἕρπων
<nonn. d. 46.367> ὤπασε πετρήεσσαν ἔχειν ὀφιώδεα μορφήν.
<nonn. d. 46.368> καὶ Σατύρους καὶ Πᾶνας ἔχων καὶ λύγκας ἱμάσσων
<nonn. d. 46.369> ἁβρὸς ἀσιγήτοισιν ἐκώμασε Βάκχος ̓Αθήναις.
<nonn. d. 47.1> ἤδη δ' ἔνθα καὶ ἔνθα δι' ἄστεος ἵπτατο Φήμη
<nonn. d. 47.2> ἄγγελος αὐτοβόητος ἐρισταφύλου Διονύσου
<nonn. d. 47.3> ̓Ατθίδι φοιτήσαντος: ἀκοιμήτου δὲ Λυαίου
<nonn. d. 47.4> εἰς χορὸν εὐώδινες ἐβακχεύθησαν ̓Αθῆναι.
<nonn. d. 47.5> καὶ πολὺς ἔβρεμε κῶμος: ὁμηγερέες δὲ πολῖται
<nonn. d. 47.6> εἵμασι δαιδαλέοισιν ἀνεχλαίνωσαν ἀγυιὰς
<nonn. d. 47.7> χερσὶ πολυσπερέεσσιν: ἀεξιφύτοιο δὲ Βάκχου
<nonn. d. 47.8> ἡμερίδων πετάλοισιν ἐμιτρώθησαν ̓Αθῆναι
<nonn. d. 47.9> αὐτόματοι: φιάλας δὲ σιδηροφόρων διὰ μαζῶν
<nonn. d. 47.10> στήθεσι μυστιπόλοισιν ἀνεζώννυντο γυναῖκες,
<nonn. d. 47.11> παρθενικαὶ δ' ἐχόρευον, ἐπεστέψαντο δὲ κόρσης
<nonn. d. 47.12> ἄνθεϊ κισσήεντι περίπλοκον ̓Ατθίδα χαίτην.
<nonn. d. 47.13> ̓Ιλισσὸς δ' ἐλέλιξε περὶ πτόλιν ἔμπνοον ὕδωρ
<nonn. d. 47.14> κυδαίνων Διόνυσον: ὁμοζήλῳ δὲ χορείῃ
<nonn. d. 47.15> εὔιον ἐκρούοντο μέλος Κηφισίδες ὄχθαι.
<nonn. d. 47.16> φυταλιὴ δ' ἀνέτελλεν, ἀπὸ χθονίοιο δὲ κόλπου
<nonn. d. 47.17> αὐτοφυὴς γλυκεροῖο πεπαινομένου τοκετοῖο
<nonn. d. 47.18> βότρυς ἐλαιήεντος ἐφοινίχθη Μαραθῶνος,
<nonn. d. 47.19> καὶ δρύες ἐψιθύριζον, ἀνοιγομένων δὲ πετήλων
<nonn. d. 47.20> δίχροον ἠρεύγοντο ῥόδον λειμωνίδες ̔͂Ωραι,
<nonn. d. 47.21> καὶ κρίνον αὐτοτέλεστον ἐμαιώσαντο κολῶναι.
<nonn. d. 47.22> καὶ Φρυγίοις αὐλοῖσιν ἐπέκτυπεν αὐλὸς ̓Αθήνης,
<nonn. d. 47.23> καὶ δίδυμον κελάδημα δόναξ ἐλίγαινεν ̓Αχαρνεὺς
<nonn. d. 47.24> θλιβόμενος παλάμῃσιν: ὁμογλώσσων δ' ἀπὸ λαιμῶν
<nonn. d. 47.25> Μυγδονίῃ βαρύδουπος ὁμόθροος ἄζυγι κούρῃ
<nonn. d. 47.26> δίθροον ἁρμονίην ἐπιδήμιος ἴαχε Βάκχη
<nonn. d. 47.27> πῆχυν ἐπικλίνουσα νέῃ Πακτωλίδι νύμφῃ,
<nonn. d. 47.28> καὶ φλόγα νυκτιχόρευτον ἀνέσχεθε δίζυγι πεύκῃ
<nonn. d. 47.29> ἀρχεγόνῳ Ζαγρῆι καὶ ὀψιγόνῳ Διονύσῳ:
<nonn. d. 47.30> μνησαμένη δ' ̓Ιτύλοιο καὶ ἱστοπόνου Φιλομήλης
<nonn. d. 47.31> σύνθροος αἰολόδειρος ἀνέκλαγεν ̓Ατθὶς ἀηδών,
<nonn. d. 47.32> καὶ Ζεφύρου λάλος ὄρνις ὑπωροφίην χέε μολπήν,
<nonn. d. 47.33> μνῆστιν ὅλην Τηρῆος ἀπορρίψασα θυέλλαις.
<nonn. d. 47.34> οὐδέ τις ἦν ἀχόρευτος ἀνὰ πτόλιν. αὐτὰρ ὁ χαίρων
<nonn. d. 47.35> Βάκχος ἐς ̓Ικαρίου δόμον ἤλυθεν, ὃς πέλεν ἄλλων
<nonn. d. 47.36> φέρτερος ἀγρονόμων ἑτερότροπα δένδρα φυτεύειν.
<nonn. d. 47.37> ἀγραύλοις δὲ πόδεσσι γέρων ἐχόρευεν ἀλωεὺς
<nonn. d. 47.38> ἀθρήσας Διόνυσον ἐπήλυδα, καλλιφύτων δὲ
<nonn. d. 47.39> κοίρανον ἡμερίδων ὀλίγῃ ξείνισσε τραπέζῃ:
<nonn. d. 47.40> ̓Ηριγόνη δ' ἐκέρασσεν ἀψυσσαμένη γλάγος αἰγῶν:
<nonn. d. 47.41> ἀλλά ἑ Βάκχος ἔρυκε, φιλοστόργῳ δὲ γεραιῷ
<nonn. d. 47.42> ὤπασε λυσιπόνοιο μέθης ἐγκύμονας ἀσκούς,
<nonn. d. 47.43> δεξιτερῇ δ' εὔοδμον ἔχων δέπας ἡδέος οἴνου
<nonn. d. 47.44> ὤρεγεν ̓Ικαρίῳ: φιλίῳ δ' ἠσπάζετο μύθῳ:
<nonn. d. 47.45> “Δέξο, γέρον, τόδε δῶρον, ὃ μὴ δεδάασιν ̓Αθῆναι.
<nonn. d. 47.46> ὦ γέρον, ὀλβίζω σε: σὲ γὰρ μέλψουσι πολῖται
<nonn. d. 47.47> τοῖον ἔπος βοόωντες, ὅτι κλέος εὗρεν ἐλέγξαι
<nonn. d. 47.48> ̓Ικάριος Κελεοῖο καὶ ̓Ηριγόνη Μετανείρης.
<nonn. d. 47.49> ζῆλον ἔχω προτέρης Δημήτερος, ὅττι καὶ αὐτὴ
<nonn. d. 47.50> ἄλλῳ γειοπόνῳ στάχυν ὄμπνιον ὤπασε Δηώ.
<nonn. d. 47.51> Τριπτόλεμος στάχυν εὗρε, σὺ δ' οἴνοπα βότρυν ὀπώρης:
<nonn. d. 47.52> ἴλαος οὐρανίῳ Γανυμήδεϊ μοῦνος ἐρίζεις,
<nonn. d. 47.53> Τριπτολέμου προτέροιο μακάρτερε: θυμοβόρους γὰρ
<nonn. d. 47.54> οὐ στάχυες λύουσι μεληδόνας, οἰνοτόκοι δὲ
<nonn. d. 47.55> βότρυες ἀνδρομέης παιήονές εἰσιν ἀνίης.”
<nonn. d. 47.56> τοῖον ἔπος κατέλεξε, φιλοξείνῳ δὲ γεραιῷ
<nonn. d. 47.57> ἁβρὸν ἐγερσινόοιο δέπας πόρεν ἔμπλεον οἴνου:
<nonn. d. 47.58> καὶ πίεν ἄλλο μετ' ἄλλο γέρων φυτοεργὸς ἀλωεύς,
<nonn. d. 47.59> οἶστρον ἔχων ἀκόρητον ἐυρραθάμιγγος ἐέρσης:
<nonn. d. 47.60> κούρη δ' ἀντὶ γάλακτος ἀφυσσαμένη χύσιν οἴνου
<nonn. d. 47.61> ὤρεγε χειρὶ κύπελλον, ἕως ἐμέθυσσε τοκῆα.
<nonn. d. 47.62> ἀλλ' ὅτε δὴ κόρον εὗρε κυπελλοδόκοιο τραπέζης,
<nonn. d. 47.63> δόχμιος ἀμφιέλικτος ἐρισφαλὲς ἴχνος ἑλίσσων
<nonn. d. 47.64> ποσσὶν ἀμοιβαίοισιν ἀνεσκίρτησεν ἀλωεύς,
<nonn. d. 47.65> Ζαγρέος Εὔιον ὕγνον ἀνακρούων Διονύσῳ.
<nonn. d. 47.66> ἀγρονόμῳ δὲ γέροντι φυτηκόμος ὤπασε δαίμων
<nonn. d. 47.67> κλήματα βοτρυόεντα, φιλεύια δῶρα τραπέζης:
<nonn. d. 47.68> καί μιν ἄναξ ἐδίδαξεν ἀεξιφύτῳ τινὶ τέχνῃ
<nonn. d. 47.69> κλάσσαι βοθριάσαι τε βαλεῖν τ' ἐνὶ ἐνὶ κλήματα γύροις.
<nonn. d. 47.70> ἄλλοις δ' ἀγρονόμοισι γέρων φυτοεργὸς ἀλωεὺς
<nonn. d. 47.71> δῶρα φέρων Βρομίοιο καὶ ἀμπελόεσσαν ὀπώρην
<nonn. d. 47.72> οἰνοφύτους ἐδίδαξε φυτηκομίας Διονύσου:
<nonn. d. 47.73> καὶ νομίῳ κρητῆρι βαλὼν ῥόον ἄσπετον οἴνου
<nonn. d. 47.74> δαινυμένους ηὔφραινεν ἐπασσυτέροισι κυπέλλοις,
<nonn. d. 47.75> οἰνοδόκων θυόεσσαν ἀναπτύξας χύσιν ἀσκῶν.
<nonn. d. 47.76> καί τις ἐγερσινόοιο πιὼν ῥόον ἡδέος οἴνου
<nonn. d. 47.77> ̓Ηριγόνης γενετῆρα φίλῳ μειλίξατο μύθῳ:
<nonn. d. 47.78> “Εἰπέ, γέρον, πόθεν εὗρες ἐπὶ χθονί νέκταρ ̓Ολύμπου;
<nonn. d. 47.79> οὐκ ἀπὸ Κηφισοῖο φέρεις ξανθόχροον ὕδωρ,
<nonn. d. 47.80> οὐκ ἀπὸ Νηιάδων μελιηδέα δῶρα κομίζεις:
<nonn. d. 47.81> οὐ γὰρ ἀναβλύζουσι μελίρρυτα χεύματα πηγαί,
<nonn. d. 47.82> οὐ ῥόος ̓Ιλισσοῖο χυτῷ φοινίσσεται ὁλκῷ:
<nonn. d. 47.83> οὐ ποτὸν ἔπλετο τοῦτο φιλοπτόρθοιο μελίσσης,
<nonn. d. 47.84> ὀξύτατον μερόπεσσι φέρον κόρον: ἀλλοφυὲς δὲ
<nonn. d. 47.85> καὶ μέλιτος γλυκεροῖο φέρεις γλυκερώτερον ὕδωρ:
<nonn. d. 47.86> πάτριον οὐ πόμα τοῦτο λοχεύεται ̓Ατθὶς ἐλαίη:
<nonn. d. 47.87> λαρότερον δὲ γάλακτος ἔχεις ποτὸν ἐμμενὲς αἰεὶ
<nonn. d. 47.88> συμφερταῖς λιβάδεσσι μελικρήτου κυκεῶνος.
<nonn. d. 47.89> εἰ δὲ ποτὸν μερόπεσσιν ἀεξιφύτων ἀπὸ κήπων
<nonn. d. 47.90> ἐκ καλύκων δεδάασιν ἄγειν ῥοδοπήχεες ̔͂Ωραι,
<nonn. d. 47.91> καί κεν ἐγὼ καλέεσκον ̓Αδώνιδος ἢ Κυθερείης
<nonn. d. 47.92> εἰαρινὸν πόμα τοῦτο, ῥόδων εὔοδμον ἐέρσην.
<nonn. d. 47.93> λυσίπονον καὶ ξεῖνον ἄγεις ποτόν: ἠερίοις γάρ
<nonn. d. 47.94> πλαζομένας ἀνέμοισιν ἐμὰς ἐκέδασσε μερίμνας.
<nonn. d. 47.95> μή σοι δῶρον ἔδωκεν ἀπ' αἰθέρος ἄμβροτος ̔́Ηβη;
<nonn. d. 47.96> μή σοι τοῦτο κόμισσε τεὴ πολιοῦχος ̓Αθήνη;
<nonn. d. 47.97> οὐρανόθεν κρητῆρα τίς ἥρπασεν, ἔνθεν ἀφύσσει
<nonn. d. 47.98> Ζηνὶ καὶ ἀθανάτοισι δέπας κεράσας Γανυμήδης;
<nonn. d. 47.99> ξεινοδόκου Κελεοῖο μακάρτερε, μὴ σὺ καὶ αὐτὸς
<nonn. d. 47.100> ἵλαον οὐρανόθεν ναέτην ξείνισσας ̓Ολύμπου;
<nonn. d. 47.101> πείθομαι, ὡς θεὸς ἄλλος ἐκώμασε σεῖο μελάθρῳ,
<nonn. d. 47.102> καὶ φιλίης πόμα τοῦτο τεῆς διὰ δεῖπνα τραπέζης
<nonn. d. 47.103> ̓Ατθίδι δῶρον ἔδωκεν, ἄτε στάχυν ὤπασε Δηώ.”
<nonn. d. 47.104> ἔννεπε θαμβήσας γλυκερὸν ποτόν: ἐκ στομάτων δὲ
<nonn. d. 47.105> ἡδυμανὴς ἀλάλαζε χέων ἄγραυλον ἀοιδήν.
<nonn. d. 47.106> ἀγρονόμοι δ' ἀρύοντες ἐπασσυτέροισι κυπέλλοις
<nonn. d. 47.107> πάντες ἐβακχεύθησαν ἀμερσινόῳ φρένας οἴνῳ:
<nonn. d. 47.108> ὄμματα δ' ἐπλάζοντο, φιλακρήτοις δὲ κυπέλλοις
<nonn. d. 47.109> ἄργυφα πορφύροντο παρήια, γειοπόνων δὲ
<nonn. d. 47.110> στήθεα θερμαίνοντο, ποτῷ δ' ἐβαρύνετο κόρση,
<nonn. d. 47.111> καὶ φλέβες οἰδαίνοντος ἐκυμαίνοντο καρήνου:
<nonn. d. 47.112> τοῖσι δὲ δερκομένοισιν ἐσείετο κόλπος ἀρούρης
<nonn. d. 47.113> καὶ δρύες ὠρχήσαντο καὶ ἐσκίρτησαν ἐρίπναι:
<nonn. d. 47.114> καὶ σφαλεραῖς λιβάδεσσιν ἀήθεος ἔμπλεος οἴνου
<nonn. d. 47.115> ὕπτιος αὐτοκύλιστος ἐπὶ χθόνα κάππεσεν ἀνήρ.
<nonn. d. 47.116> καὶ χορὸς ἀγρονόμων φονίῳ δεδονημένος οἴστρῳ
<nonn. d. 47.117> τλήμονος ̓Ικαρίοιο κατέτρεχε θυιάδι λύσσῃ,
<nonn. d. 47.118> οἶά τε φαρμακόεντα κερασσαμένου δόλον οἴνου,
<nonn. d. 47.119> ὃς μὲν ἔχων βουπλῆγα σιδήρεον, ὃς δὲ μακέλλῃ
<nonn. d. 47.120> θωρήξας ἕο χεῖρας, ὁ δὲ σταχυητόμον ἅρπην
<nonn. d. 47.121> κουφίζων, ἕτερος δὲ λίθον περίμετρον ἀείρων,
<nonn. d. 47.122> ἄλλος ἀνεπτοίητο καλαύροπα χειρὶ τιταίνων,
<nonn. d. 47.123> γηραλέον πλήσσοντες: ἑλὼν δέ τις ἐγγὺς ἱμάσθλην
<nonn. d. 47.124> ̓Ικαρίου τέτρηνε δέμας ταμεσίχροϊ κέντρῳ.
<nonn. d. 47.125> καὶ μογέων χθονὶ πῖπτε γέρων φυτοεργὸς ἀλωεὺς
<nonn. d. 47.126> τυπτόμενος ῥοπάλοισιν, ἐπισκαίρων δὲ τραπέζῃ
<nonn. d. 47.127> τύψε μέθης κρητῆρα, καὶ αἴθοπος εἰς χύσιν οἴνου
<nonn. d. 47.128> ἡμιθανὴς κεκύλιστο: βαρυνομένου δὲ καρήνου
<nonn. d. 47.129> ἀγρονόμων πληγῇσιν ἀμοιβαίῃσι τυπέντος
<nonn. d. 47.130> αἱμαλέη φοίνιξεν ὁμόχροον οἶνον ἐέρση.
<nonn. d. 47.131> καὶ μόγις ἐκ στομάτων ἔπος ἴαχεν ̓́Αιδι γείτων:
<nonn. d. 47.132> “ Οἶνος ἐμοῦ Βρομίου, βροτέης ἄμπαυμα μερίμνης,
<nonn. d. 47.133> ὁ γλυκὺς εἰς ἐμὲ μοῦνον ἀμείλιχος: εὐφροσύνην γὰρ
<nonn. d. 47.134> ἀνδράσι πᾶσιν ὄπασσε, καὶ ̓Ικαρίῳ πόρε πότμον:
<nonn. d. 47.135> ὁ γλυκὺς ̓Ηριγόνῃ πολεμήιος: ἡμετέρην γὰρ
<nonn. d. 47.136> νηπενθὴς Διόνυσος ἐθήκατο πενθάδα κούρην.”
<nonn. d. 47.137> οὔ πω μῦθος ἔληγε: μόρος δέ οἱ ἔφθασε φωνήν.
<nonn. d. 47.138> καὶ νέκυς αὐτόθι κεῖτο, σαόφρονος ἔκτοθι κούρης,
<nonn. d. 47.139> ὄμμασι πεπταμένοισιν. ἐν ἀστρώτῳ δὲ χαμευνῇ
<nonn. d. 47.140> νήδυμον ὕπνον ἴαυον ὑπὲρ δαπέδοιο φονῆες
<nonn. d. 47.141> οἰνοβαρεῖς, νεκύεσσιν ἐοικότες: ἐγρόμενοι δέ,
<nonn. d. 47.142> ὃν κτάνον ἀγνώσσοντες, ἀνέστενον: ὑψόθι δ' ὤμων
<nonn. d. 47.143> νεκρὸν ἐλαφρίζοντες ἀνήγαγον εἰς ῥάχιν ὕλης
<nonn. d. 47.144> ἔμφρονα θυμὸν ἔχοντες, ἐν εὐύδρῳ δὲ ῥεέθρῳ
<nonn. d. 47.145> ὠτειλὰς ἐκάθηραν ὀρεσσιχύτῳ παρὰ πηγῇ:
<nonn. d. 47.146> καὶ νέκυν ἀρτιδάικτον, ὃν ἔκτανον ἄφρονι λύσσῃ,
<nonn. d. 47.147> ἀνδροφόνοις παλάμῃσιν ἐτυμβεύσαντο φονῆες.
<nonn. d. 47.148> ψυχὴ δ' ̓Ικαρίοιο πανείκελος ἔσσυτο καπνῷ
<nonn. d. 47.149> εἰς δόμον ̓Ηριγόνης: βροτέῃ δ' ἰσάζετο μορφῇ
<nonn. d. 47.150> κοῦφον ὀνειρείης σκιερῆς εἴδωλον ὀπωπῆς,
<nonn. d. 47.151> ἀνδρὶ νεουτήτῳ πανομοίιος, εἶχε δὲ δειλὴ
<nonn. d. 47.152> στικτὸν ἀσημάντοιο φόνου κήρυκα χιτῶνα,
<nonn. d. 47.153> αἵματι φοινίσσοντα καὶ αὐχμώοντα κονίῃ,
<nonn. d. 47.154> ῥωγαλέον πληγῇσιν ἀμοιβαίοιο σιδήρου.
<nonn. d. 47.155> καὶ παλάμας ὤρεξε: νεοσφαγέων δὲ δοκεύειν
<nonn. d. 47.156> ὠτειλὰς μελέων ἐπεδείκνυε γείτονι κούρῃ.
<nonn. d. 47.157> παρθενικὴ δ' ὀλόλυξε φιλοθρήνοις ἐν ὀνείροις,
<nonn. d. 47.158> ὡς ἴδεν ἕλκεα τόσσα καρήατος, ὡς ἴδε δειλὴ
<nonn. d. 47.159> λύθρον ἐρευθομένοιο νεόρρυτον ἀνθερεῶνος:
<nonn. d. 47.160> καὶ σκιόεις γενέτης ἔπος ἔννεπε πενθάδι κούρῃ:
<nonn. d. 47.161> “ ̓́Εγρεο, δειλαίη, καὶ δίζεο σεῖο τοκῆα:
<nonn. d. 47.162> ἔγρεο, καὶ μεθύοντας ἐμοὺς μάστευε φονῆας:
<nonn. d. 47.163> εἰμὶ τεὸς γενέτης βαρυώδυνος, ὃν χάριν οἴνου
<nonn. d. 47.164> ἀγρονόμοι δασπλῆτες ἐδηλήσαντο σιδήρῳ.
<nonn. d. 47.165> ὦ τέκος, ὀλβίζω σε: σὺ γὰρ κταμένοιο τοκῆος
<nonn. d. 47.166> οὐ καναχὴν ἤκουσας ἀρασσομένοιο καρήνου,
<nonn. d. 47.167> οὐ πολιὴν ἐνόησας ἐρευθομένην ὑπὸ λύθρῳ,
<nonn. d. 47.168> οὐ νέκυν ἀρτιδάικτον ἐπισπαίροντα κονίῃ,
<nonn. d. 47.169> πατροφόνους κορύνας οὐκ ἔδρακες: ἀλλά σε δαίμων
<nonn. d. 47.170> ἔκτοθι πατρὸς ἔρυκε, τεὴν δ' ἐφύλαξεν ὀπωπήν,
<nonn. d. 47.171> μὴ μόρον ἀθρήσειε δαϊζομένου γενετῆρος.
<nonn. d. 47.172> αἵματι πορφύροντας ἐμοὺς σκοπίαζε χιτῶνας:
<nonn. d. 47.173> χθιζὰ γὰρ οἰνωθέντες ἀμοιβαίοισι κυπέλλοις
<nonn. d. 47.174> ἀγρονόμοι βλύζοντες ἀήθεος ἰκμάδα Βάκχου
<nonn. d. 47.175> ἀμφ' ἐμὲ κυκλώσαντο: δαϊζόμενος δὲ σιδήρῳ
<nonn. d. 47.176> μηλονόμους ἐκάλεσσα, καὶ οὐκ ἤκουσαν ἰωήν:
<nonn. d. 47.177> μούνη δ' ὑστερόφωνος ἐμὸν κτύπον ἔκλυεν ̓Ηχὼ
<nonn. d. 47.178> θρήνοις ἀντιτύποισι τεὸν στενάχουσα τοκῆα.
<nonn. d. 47.179> οὐκέτι κουφίζουσα καλαύροπα μεσσόθεν ὕλης
<nonn. d. 47.180> εἰς νομὸν ἀνθεμόεντα καὶ εἰς λειμῶνας ἱκάνεις,
<nonn. d. 47.181> σὴν ἀγέλην βόσκουσα σὺν ἀγραύλῳ παρακοίτῃ:
<nonn. d. 47.182> οὐκέτι δενδροκόμοιο τεῆς ψαύουσα μακέλλης
<nonn. d. 47.183> κῆπον ἐς εὐώδινα φέρεις ἀμαρήιον ὕδωρ:
<nonn. d. 47.184> ἀλλὰ μελιρραθάμιγγος ἐμῆς ἀκόρητος ὀπώρης
<nonn. d. 47.185> κλαῖε τεὸν γενέτην με δεδουπότα: καί σε νοήσω
<nonn. d. 47.186> ὀρφανικὴν ζώουσαν ἀπειρήτην ὑμεναίων.”
<nonn. d. 47.187> ὣς φαμένη πτερόεσσα παρέδραμεν ὄψις ὀνείρου.
<nonn. d. 47.188> κούρη δ' ἐγρομένη ῥοδέας ἤμυξε παρειάς,
<nonn. d. 47.189> πενθαλέοις δ' ὀνύχεσσιν ἀκαμπέας ἔξεσε μαζούς,
<nonn. d. 47.190> καὶ δολιχῆς προθέλυμνον ἀνέσπασε βότρυν ἐθείρης:
<nonn. d. 47.191> καὶ βόας ἀθρήσασα παρισταμένους ἔτι πέτρῃ
<nonn. d. 47.192> παρθένος ἀχνυμένη κινυρῇ βρυχήσατο φωνῇ:
<nonn. d. 47.193> “Πῇ νέκυς ̓Ικαρίοιο, φίλαι φθέγξασθε κολῶναι:
<nonn. d. 47.194> πότμον ἐμοῦ γενετῆρος ἐθήμονες εἴπατε ταῦροι:
<nonn. d. 47.195> πατρὸς ἐμοῦ κταμένοιο τίνες γεγάασι φονῆες;
<nonn. d. 47.196> πῇ μοι ἐμὸς γενέτης γλυκὺς οἴχεται; ἦ ῥα διδάσκων
<nonn. d. 47.197> γείτονα καλλιφύτοιο νέους ὅρπηκας ὀπώρης
<nonn. d. 47.198> πλάζεται ἀγρονόμοισι παρήμενος, ἤ τινι βούτῃ
<nonn. d. 47.199> δενδροκόμῳ παρέμιμνε συνέστιος εἰλαπινάζων;
<nonn. d. 47.200> εἴπατε μυρομένῃ, καὶ τλήσομαι, εἰσόκεν ἔλθῃ.
<nonn. d. 47.201> εἰ μὲν ἔτι ζώει γενέτης ἐμός, ἔρνεα κήπου
<nonn. d. 47.202> ἀρδεύσω παλίνορσος ἅμα ζώουσα τοκῆι:
<nonn. d. 47.203> εἰ δὲ πατὴρ τέθνηκε καὶ οὐκέτι δένδρα φυτεύει,
<nonn. d. 47.204> ἀθρήσω μόρον ἶσον ἐπὶ φθιμένῳ γενετῆρι.”
<nonn. d. 47.205> ὣς φαμένη ταχύγουνος ἀνέδραμεν εἰς ῥάχιν ὕλης,
<nonn. d. 47.206> ἴχνια μαστεύουσα νεοσφαγέος γενετῆρος.
<nonn. d. 47.207> οὐ δέ οἱ εἰρομένῃ θρασὺς αἰπόλος, οὐ παρὰ λόχμαις
<nonn. d. 47.208> παρθένον οἰκτείρων ἀγεληκόμος ἔννεπε βούτης
<nonn. d. 47.209> ἴχνιον ἀστήρικτον ἀκηρύκτοιο τοκῆος,
<nonn. d. 47.210> οὐ νέκυν ̓Ικαρίοιο γέρων ἐπεδείκνυε ποιμήν:
<nonn. d. 47.211> ἀλλὰ μάτην ἀλάλητο: μόγις δέ μιν εὗρεν ἀλωεὺς
<nonn. d. 47.212> καὶ κινυροῖς στομάτεσσι δυσάγγελον ἴαχε φωνήν,
<nonn. d. 47.213> καὶ τάφον ἐγγὺς ἔδειξε νεοδμήτοιο τοκῆος.
<nonn. d. 47.214> παρθενικὴ δ' ἀίουσα σαόφρονι μαίνετο λύσσῃ:
<nonn. d. 47.215> καὶ πλοκάμους τίλλουσα φίλῳ παρακάτθετο τύμβῳ
<nonn. d. 47.216> παρθένος ἀκρήδεμνος ἀσάμβαλος, αὐτοχύτοις δὲ
<nonn. d. 47.217> δάκρυσιν ἀενάοισι λελουμένον εἶχε χιτῶνα.
<nonn. d. 47.218> χείλεσι δ' ἀφθόγγοισιν ἐπεσφρηγίσσατο σιγὴν
<nonn. d. 47.219> εἰς χρόνον: ̓Ηριγόνῃ δὲ κύων ὁμόφοιτος ἐχέφρων
<nonn. d. 47.220> κνυζηθμῷ γοόωντι συνέστιχε πενθάδι κούρῃ,
<nonn. d. 47.221> καί οἱ ὀδυρομένῃ συνοδύρετο. μαινομένη δὲ
<nonn. d. 47.222> εἰς φυτὸν ὑψικάρηνον ἀνέδραμεν: ἀμφὶ δὲ δένδρῳ
<nonn. d. 47.223> ἀγχονίῳ σφίγξασα περίπλοκον αὐχένα δεσμῷ
<nonn. d. 47.224> αὐτοφόνῳ στροφάλιγγι μετάρσιος ὤλετο κούρη,
<nonn. d. 47.226> ἀμφοτέρους δονέουσα πόδας βητάρμονι παλμῷ:
<nonn. d. 47.225> καὶ θάνε, καὶ μόρον εἶχεν ἑκούσιον: ἀμφὶ δὲ κούρην
<nonn. d. 47.227> πυκνὰ κύων δεδόνητο, καὶ ἴαχε πένθιμον ἠχὼ
<nonn. d. 47.228> ὄμμασι θηρείοισι νοήμονα δάκρυα λείβων.
<nonn. d. 47.229> οὐδὲ κύων ἀφύλακτον ἐρημάδα κάλλιπε κούρην,
<nonn. d. 47.230> ἀλλὰ φυτῷ παρέμιμνεν ἐπήλυδα θῆρα διώκων,
<nonn. d. 47.231> πόρδαλιν ἠὲ λέοντα: παρερχομένοισι δ' ὁδίταις
<nonn. d. 47.232> νεύμασιν ἀφθόγγοις ἐπεδείκνυεν ἄζυγα κούρην
<nonn. d. 47.233> δεσμοῖς ἀγχονίοισι περίπλοκον ὑψόθι δένδρου.
<nonn. d. 47.234> οἱ δέ μιν οἰκτείροντες ἀνήιον εἰς φυτὸν ὕλης
<nonn. d. 47.235> ἴχνεσιν ἀκροτάτοισιν, ἀπ' εὐπετάλων δὲ κορύμβων
<nonn. d. 47.236> παρθενικὴν ἀδμῆτα κατήγαγον: ἀγχιφανῆ δὲ
<nonn. d. 47.237> γαῖαν ἐκοιλαίνοντο πεδοσκαφέεσσι μακέλλαις.
<nonn. d. 47.238> τοῖς ἅμα καὶ πεπόνητο κύων πινυτόφρονι θυμῷ,
<nonn. d. 47.239> πενθαλέῳ δ' ἐβάθυνε πέδον τεχνήμονι ταρσῷ,
<nonn. d. 47.240> θηγαλέοις ὀνύχεσσι χυτῆς χθονὸς ἄκρα χαράσσων.
<nonn. d. 47.241> καὶ νέκυν ἀρτιδάικτον ἐπεκτερέιξαν ὁδῖται:
<nonn. d. 47.242> καὶ ξυνῆς μεθέπων ὑποκάρδιον ὄγκον ἀνίης
<nonn. d. 47.243> εἰς ἑὸν ἔργον ἕκαστος ἀνέδραμεν ὀξέι ταρσῷ:
<nonn. d. 47.244> αὐτὰρ ὁ μοῦνος ἔμιμνε κύων παρὰ γείτονι τύμβῳ
<nonn. d. 47.245> ̓Ηριγόνης ὑπ' ἔρωτι, θελήμονι δ' ὤλολε πότμῳ.
<nonn. d. 47.246> Ζεὺς δὲ πατὴρ ἐλέαιρεν: ἐν ἀστερόεντι δὲ κύκλῳ
<nonn. d. 47.247> ̓Ηριγόνην στήριξε Λεοντείῳ παρὰ νώτῳ:
<nonn. d. 47.248> παρθενικὴ δ' ἄγραυλος ἔχει στάχυν: οὐ γὰρ ἀείρειν
<nonn. d. 47.249> ἤθελεν οἴνοπα βότρυν ἑοῦ γενέταο φονῆα.
<nonn. d. 47.250> ̓Ικάριον δὲ γέροντα συνήλυδα γείτονι κούρῃ
<nonn. d. 47.251> εἰς πόλον ἀστερόφοιτον ἄγων ὀνόμηνε Βοώτην
<nonn. d. 47.252> φαιδρόν, ̔Αμαξαίης ἐπαφώμενον ̓Αρκάδος ̓́Αρκτου:
<nonn. d. 47.253> καὶ Κύνα μαρμαίροντα καταΐσσοντα Λαγωοῦ
<nonn. d. 47.254> ἔμπυρον ἄστρον ἔθηκεν, ὅπῃ περὶ κύκλον ̓Ολύμπου
<nonn. d. 47.255> ποντιὰς ἀστερόεντι τύπῳ ναυτίλλεται ̓Αργώ.
<nonn. d. 47.256> καὶ τὰ μὲν ἔπλασε μῦθος ̓Αχαιικὸς ἠθάδα πειθὼ
<nonn. d. 47.257> ψεύδεϊ συγκεράσας: τὸ δ' ἐτήτυμον, ὑψιμέδων Ζεὺς
<nonn. d. 47.258> ψυχὴν ̓Ηριγόνης σταχυώδεος ἀστέρι Κούρης
<nonn. d. 47.259> οὐρανίης ἐπένειμεν ὁμόζυγον, αἰθερίου δὲ
<nonn. d. 47.260> ἄγχι Κυνὸς κύνα θῆκεν ὁμοίιον εἴδεϊ μορφῆς,
<nonn. d. 47.261> Σείριον, ὃν καλέουσιν ὀπωρινόν, ̓Ικαρίου δὲ
<nonn. d. 47.262> ψυχὴν ἠερόφοιτον ἐπεξύνωσε Βοώτῃ.
<nonn. d. 47.263> καὶ τὰ μὲν οἰνοφύτῳ Κρονίδης πόρεν ̓Ατθίδι γαίῃ,
<nonn. d. 47.264> ἓν γέρας ἐντύνων καὶ Παλλάδι καὶ Διονύσῳ.
<nonn. d. 47.265> ̓Ιλισσοῦ δὲ ῥέεθρα μελίρρυτα Βάκχος ἐάσας
<nonn. d. 47.266> ἁβρὸς ἐς ἀμπελόεσσαν ἐκώμασεν ἄντυγα Νάξου:
<nonn. d. 47.267> ἀμφὶ δέ μιν πτερὰ πάλλεν ̓́Ερως θρασύς, ἐρχομένου δὲ
<nonn. d. 47.268> μελλογάμου Κυθέρεια προηγεμόνευε Λυαίου.
<nonn. d. 47.269> ἄρτι γὰρ ὑπνώουσαν ἐπ' αἰγιαλοῖσιν ἐάσας
<nonn. d. 47.270> παρθενικὴν λιπόπατριν ἀμείλιχος ἔπλεε Θησεύς,
<nonn. d. 47.271> συνθεσίας δ' ἀνέμοισιν ἐπέτρεπεν. ὑπναλέην δὲ
<nonn. d. 47.272> ἀθρήσας Διόνυσος ἐρημαίην ̓Αριάδνην
<nonn. d. 47.273> θαύματι μῖξεν ἔρωτα: χοροπλεκέεσσι δὲ Βάκχαις
<nonn. d. 47.274> γλώσσῃ θαμβαλέῃ πεφυλαγμένον ἔννεπε μῦθον:
<nonn. d. 47.275> “Βασσαρίδες, μὴ ῥόπτρα τινάξατε, μὴ κτύπος ἔστω
<nonn. d. 47.276> ἢ ποδὸς ἢ σύριγγος: ἐάσατε Κύπριν ἰαύειν:
<nonn. d. 47.277> ἀλλ' οὐ κεστὸν ἔχει σημάντορα Κυπρογενείης.
<nonn. d. 47.278> πείθομαι, ὡς δολόεντι Χάρις νυμφεύεται ̔́Υπνῳ:
<nonn. d. 47.279> ἀλλ' ἐπεὶ ὄρθρος ἔλαμψε καὶ ἐγγύθι φαίνεται ̓Ηώς,
<nonn. d. 47.280> Πασιθέην εὕδουσαν ἐγείρατε: τίς παρὰ Νάξῳ,
<nonn. d. 47.281> τίς Χάριν ἐχλαίνωσεν ἀνείμονα; μὴ πέλεν ̔́Ηβη;
<nonn. d. 47.282> ἀλλὰ δέπας μακάρων τίνι κάλλιπε; μῆ παρὰ πόντῳ
<nonn. d. 47.283> κέκλιται αἰγλήεσσα βοῶν ἐλάτειρα Σελήνη;
<nonn. d. 47.284> καὶ πόθεν ̓Ενδυμίωνος ἐθήμονος ἐκτός ἰαύει;
<nonn. d. 47.285> μὴ Θέτιν ἀργυρόπεζαν ἐπ' αἰγιαλοῖσι δοκεύω;
<nonn. d. 47.286> ἀλλ' οὐ γυμνὸν ἔχει ῥοδόεν δέμας. εἰ θέμις εἰπεῖν,
<nonn. d. 47.287> Ναξιὰς ἰοχέαιρα πόνων ἀμπαύεται ἄγρης,
<nonn. d. 47.288> θηροφόνους ἱδρῶτας ἀποσμήξασα θαλάσσῃ:
<nonn. d. 47.289> τίκτει γὰρ γλυκὺν ὕπνον ἀεὶ πόνος: ἀλλ' ἐνὶ λόχμῃ
<nonn. d. 47.290> ̓́Αρτεμιν ἑλκεχίτωνα τίς ἔδρακε; μίμνετε, Βάκχαι.
<nonn. d. 47.291> στῆθι, Μάρων: μῆ δεῦρο χορεύσατε: λῆγε λιγαίνων,
<nonn. d. 47.292> Πὰν φίλε, μὴ σκεδάσειας ἑώιον ὕπνον ̓Αθήνης:
<nonn. d. 47.293> καὶ τίνι Παλλὰς ἔλειπεν ἑὸν δόρυ; καὶ τίς ἀείρει
<nonn. d. 47.294> χαλκείην τρυφάλειαν ἢ αἰγίδα Τριτογενείης;”
<nonn. d. 47.295> τοῖα μέν ἔννεπε Βάκχος: ἀπὸ ψαμάθοιο δέ δειλὴ
<nonn. d. 47.296> ὕπνον ἀποσκεδάσασα δυσίμερος ἔγρετο κούρη,
<nonn. d. 47.297> καὶ στόλον οὐκ ἐνόησε καἰ οὐ πόσιν ἠπεροπῆα:
<nonn. d. 47.298> ἀλλὰ σὺν ἀλκυόνεσσι Κυδωνιὰς ἔστενε νύμφη
<nonn. d. 47.299> ἠιόνας μεθέπουσα, βαρύβρομον ἕδνον ̓Ερώτων:
<nonn. d. 47.300> ἠίθεον δ' ὀνόμηνεν: ἐμαίνετο δ' ἐγγύθι πόντου
<nonn. d. 47.301> ὁλκάδα διζομένη: φθονερῷ δ' ἐπεμήνιεν ὕπνῳ,
<nonn. d. 47.302> καὶ Παφίης πολὺ μᾶλλον ἐμέμφετο μητρὶ θαλάσσῃ:
<nonn. d. 47.303> καὶ Βορέην ἱκέτευε, καὶ ὅρκιον εἶπεν ἀήτην,
<nonn. d. 47.304> ὅρκιον ̓Ωρείθυιαν, ὅπως πάλιν εἰς χθόνα Νάξου
<nonn. d. 47.305> κοῦρον ἄγοι, γλυκερὴν δὲ τὸ δεύτερον ὁλκάδα λεύσσῃ:
<nonn. d. 47.306> Αἰόλον ᾔτεε μᾶλλον ἀθελγέα: λισσομένῃ δὲ
<nonn. d. 47.307> πείθετο καὶ κατένευσε, καὶ ἀντικέλευθον ἀήτην
<nonn. d. 47.308> πέμψεν, ἵνα πνεύσειε: ποθοβλήτοιο δὲ κούρης
<nonn. d. 47.309> οὐ Βορέης ἀλέγιζε δυσίμερος: ἀλλὰ καὶ αὐταὶ
<nonn. d. 47.310> παρθενικῇ κοτέοντο τάχα ζηλήμονες αὖραι,
<nonn. d. 47.311> αἳ τότε νῆα κόμισσαν ἐς ̓Ατθίδα. παρθενικήν δὲ
<nonn. d. 47.312> αὐτὸς ̓́Ερως θάμβησεν, ἀπενθήτῳ δ' ἐνὶ Νάξῳ
<nonn. d. 47.313> εἰσιδέειν ἐδόκησεν ὀδυρομένην ̓Αφροδίτην:
<nonn. d. 47.314> ἦν δὲ φαεινοτέρη καὶ ἐν ἄλγεσι, καί μιν ἀνίη
<nonn. d. 47.315> ἀχνυμένην κόσμησε: κινυρομένῃ δ' ̓Αριάδνῃ
<nonn. d. 47.316> εἴκαθεν εἰς κρίσιν ἦκα φιλομμειδὴς ̓Αφροδίτη
<nonn. d. 47.317> ἱμερόεν γελόωσα, καὶ εἴκαθεν ὄμματα Πειθοῦς
<nonn. d. 47.318> καὶ Χαρίτων καὶ ̓́Ερωτος ἐπήρατα δάκρυσι κούρης.
<nonn. d. 47.319> ὀψὲ δὲ δακρυόεσσα τόσην ἐφθέγξατο φωνήν:
<nonn. d. 47.320> “̔́Υπνος ἐμοὶ γλυκὺς ἦλθεν, ἕως γλυκὺς ᾤχετο Θησεύς:
<nonn. d. 47.321> αἴθε με τερπομένην ἔτι κάλλιπεν: ὑπναλέη δὲ
<nonn. d. 47.322> Κεκροπίην ἐνόησα, καὶ ἔνδοθι Θησέος αὐλῆς
<nonn. d. 47.323> ἁβρὸς ἔην ὑμέναιος ἀειδομένης ̓Αριάδνης
<nonn. d. 47.324> καὶ χορός, ἡμετέρη δ' ἐπεκόσμεε τερπομένη χεὶρ
<nonn. d. 47.325> εἰαρινοῖς πετάλοισι τεθηλότα βωμὸν ̓Ερώτων:
<nonn. d. 47.326> καὶ γάμιον στέφος εἶχον: ἔην δέ μοι ἐγγύθι Θησεὺς
<nonn. d. 47.327> εἵμασι νυμφιδίοισι θυηπολέων ̓Αφροδίτῃ.
<nonn. d. 47.328> ὤμοι, ποῖον ὄνειρον ἴδον γλυκύν: ἀλλά με φεύγων
<nonn. d. 47.329> ᾤχετο καλλείψας ἔτι παρθένον: ἵλαθι, Πειθώ:
<nonn. d. 47.330> ταῦτά μοι ἀχλυόεσσα γαμοστόλος ὤπασεν ὀρφνή,
<nonn. d. 47.331> καὶ φθονερὴ τάδε πάντα φαεσφόρος ἥρπασεν ̓Ηώς:
<nonn. d. 47.332> ἐγρομένη δ' οὐχ εὗρον ἐμὸν πόθον: ἦ ῥα καὶ αὐταὶ
<nonn. d. 47.333> εἰκόνες ἀντιτύπων ζηλήμονές εἰσιν ̓Ερώτων,
<nonn. d. 47.334> ὅττι τελεσσιγάμων ἀπατήλιον ὄψιν ὀνείρων
<nonn. d. 47.335> ἱμερτὴν ἐνόησα, καἰ ἱμερόεις φύγε Θησεύς;
<nonn. d. 47.336> εἰς ἐμὲ καὶ φίλος ̔́Υπνος ἀνάρσιος: εἴπατε, πέτραι,
<nonn. d. 47.337> εἴπατέ μοι δυσέρωτι: τίς ἥρπασεν ἀστὸν ̓Αθήνης;
<nonn. d. 47.338> εἰ Βορέης πνεύσειεν, ἐς ̓Ωρείθυιαν ἱκάνω:
<nonn. d. 47.339> ἀλλά μοι ̓Ωρείθυια χολώεται, ὅττι καἰ αὐτὴ
<nonn. d. 47.340> αἷμα φέρει Μαραθῶνος, ὅθεν φίλος ἔπλετο Θησεύς.
<nonn. d. 47.341> εἰ Ζέφυρος κλονέει, Ζεφυρηίδι δείξατε νύμφῃ
<nonn. d. 47.342> ἴριδι μητρὶ Πόθοιο βιαζομένην ̓Αριάδνην:
<nonn. d. 47.343> εἰ Νότος, εἰ θρασὺς Εὖρος, ἐς ἠριγένειαν ἱκάνω
<nonn. d. 47.344> μεμφομένη ῥοθίων ἀνέμων δυσέρωτι τεκούσῃ.
<nonn. d. 47.345> δὸς κενεὴν πάλιν, ̔́Υπνε, φίλην χάριν, ἶσον ἐκείνῳ
<nonn. d. 47.346> πέμπων ἄλλον ὄνειρον ἐπήρατον, ὄφρα νοήσω
<nonn. d. 47.347> Κύπριδος ὑπναλέης γλυκερὴν ἀπατήλιον εὐνήν:
<nonn. d. 47.348> μοῦνον ἐμοῖς δήθυνον ἐπ' ὄμμασιν, ὄφρα νοήσω
<nonn. d. 47.349> ἄπνοον οἶστρον ̓́Ερωτος ὀνειρείων ὑμεναίων.
<nonn. d. 47.350> εἰ μὲν ἐς ̓Ατθίδα γαῖαν, ἐπίκλοπε νυμφίε Θησεῦ,
<nonn. d. 47.351> σὸν πλόον ἐκ Νάξοιο μετήγαγον ἅρπαγες αὖραι,
<nonn. d. 47.352> εἰπέ μοι εἰρομένῃ, καὶ ἐς Αἰόλον αὐτίκα βαίνω
<nonn. d. 47.353> μεμφομένη φθονεροῖσι καὶ οὐχ ὁσίοισιν ἀήταις:
<nonn. d. 47.354> εἰ δέ με τὴν λιπόπατριν ἐρημάδι πάρθετο Νάξῳ,
<nonn. d. 47.355> καὶ σέθεν ἀγνώσσοντος ἀμείλιχος ἔπλεε ναύτης,
<nonn. d. 47.356> ἤλιτεν εἰς Θησῆα καὶ εἰς Θέμιν, εἰς ̓Αριάδνην:
<nonn. d. 47.357> μηκέτι ναυτίλος οὗτος ἴδοι ποτὲ πομπὸν ἀήτην,
<nonn. d. 47.358> μηδέ μιν ἀσταθέεσσι συνιππεύοντα θυέλλαις
<nonn. d. 47.359> ἵλαος ἀθρήσειε γαληναῖος Μελικέρτης:
<nonn. d. 47.360> ἀλλὰ Νότος πνεύσειεν, ὅτε χρέος ἐστὶ Βορῆος:
<nonn. d. 47.361> εὖρον ἴδοι Ζεφύρου κεχρημένος: εἰαρινοὶ δὲ
<nonn. d. 47.362> ποντοπόροις ὅτε πᾶσιν ἐπιπνείουσιν ἀῆται,
<nonn. d. 47.363> χειμερίῃ τότε μοῦνος ὁμιλήσειε θαλάσσῃ.
<nonn. d. 47.364> ἤλιτε ναυτίλος οὗτος ἀθέσμιος: ἀλλὰ καὶ αὐτὴ
<nonn. d. 47.365> ἀασάμην ποθέουσα σαόφρονος ἀστὸν ̓Αθήνης.
<nonn. d. 47.366> αἴθέ μιν οὐκ ἐπόθησα δυσίμερος: εἰς Παφίην γὰρ
<nonn. d. 47.367> ὁππόσον ἱμερόεις, τόσον ἄγριος ἔπλετο Θησεύς:
<nonn. d. 47.368> οὐ τάδε μοι κατέλεξεν ἐμὸν μίτον εἰσέτι πάλλων:
<nonn. d. 47.369> οὐ τάδε μοι κατέλεξε παρ' ἡμετέρῳ λαβυρίνθῳ.
<nonn. d. 47.370> αἴθέ μιν ἔκτανε ταῦρος ἀμείλιχος: ἴσχεο, φωνή,
<nonn. d. 47.371> ἀφροσύνης, μὴ κτεῖνε νέον γλυκύν: ὤμοι ̓Ερώτων:
<nonn. d. 47.372> Θησεὺς ἔπλεε μοῦνος ἐς εὐώδινας ̓Αθήνας.
<nonn. d. 47.373> οἶδα, πόθεν με λέλοιπε: μιῆς τάχα παρθενικάων
<nonn. d. 47.374> σύμπλοον ἔσχεν ἔρωτα, καὶ ἐν Μαραθῶνι χορεύει
<nonn. d. 47.375> εἰς ἑτέρης γάμον ἄλλον, ἐγὼ δ' ἔτι Νάξον ὁδεύω.
<nonn. d. 47.376> παστὸς ἐμὸς πέλε Νάξος, ἐπίκλοπε νυμφίε Θησεῦ:
<nonn. d. 47.377> ὤλεσα καὶ γενέτην καὶ νυμφίον: ὤμοι ̓Ερώτων:
<nonn. d. 47.378> οὐχ ὁρόω Μίνωα, καὶ οὐ Θησῆα δοκεύω:
<nonn. d. 47.379> Κνωσσὸν ἐμὴν προλέλοιπα, τεὰς δ' οὐκ εἶδον ̓Αθήνας:
<nonn. d. 47.380> πατρὸς ἐνοσφίσθην καὶ πατρίδος: ἆ μέγα δειλή,
<nonn. d. 47.381> ἕδνον ἐμῆς φιλότητος ὕδωρ ἁλός: εἰς τίνα φεύγω;
<nonn. d. 47.382> τίς θεὸς ἁρπάξει με καὶ εἰς Μαραθῶνα κομίσσει
<nonn. d. 47.383> Κύπριδι καὶ Θησῆι δικαζομένην ̓Αριάδνην;
<nonn. d. 47.384> τίς με λαβὼν κομίσειε δι' οἴδματος; αἴθε καὶ αὐτὴ
<nonn. d. 47.385> ἡμετέρης μίτον ἄλλον ἴδω πομπῆα κελεύθου:
<nonn. d. 47.386> τοῖον ἔχειν ἐθέλω καὶ ἐγὼ μίτον, ὥς κεν ἀλύξω
<nonn. d. 47.387> Αἰγαίης ἁλός οἶδμα καὶ εἰς Μαραθῶνα περήσω,
<nonn. d. 47.388> ὄφρα περιπτύξω σε, καὶ εἰ στυγέεις ̓Αριάδνην,
<nonn. d. 47.389> ὄφρα περιπτύξω σε τὸν ὁρκαπάτην παρακοίτην.
<nonn. d. 47.390> δέξό με σῶν λεχέων θαλαμηπόλον, ἢν ἐθελήσῃς:
<nonn. d. 47.391> καὶ στορέσω σέο λέκτρα... μετὰ Κρήτην ̓Αριάδνη,
<nonn. d. 47.392> οἷά τε ληισθεῖσα: καὶ ὀλβίστῃ σέο νύμφῃ
<nonn. d. 47.393> τλήσομαι, ὡς θεράπαινα, πολύκροτον ἱστὸν ὑφαίνειν
<nonn. d. 47.394> καὶ φθονεροῖς ὤμοισιν ἀήθεα κάλπιν ἀείρειν,
<nonn. d. 47.395> καὶ γλυκερῷ Θησῆι φέρειν ἐπιδόρπιον ὕδωρ:
<nonn. d. 47.396> μοῦνον ἴδω Θησῆα: καὶ ἡμετέρη ποτὲ μήτηρ
<nonn. d. 47.397> ἀγρονόμοις θήτευε, καὶ αὐχένα κάμψε νομῆι,
<nonn. d. 47.398> βοσκομένῳ δ' ὀάριζεν ἀφωνήτῳ τινὶ ταύρῳ,
<nonn. d. 47.399> καὶ βοῒ ταῦρον ἔτικτε: μελιζομένου δὲ βοτῆρος
<nonn. d. 47.400> πηκτίδος οὐ πόθον ἔσχεν, ὅσον μυκηθμὸν ἀκούειν.
<nonn. d. 47.401> οὐ μὲν ἐγὼ ψαύσαιμι καλαύροπος, οὐ παρὰ φάτνῃ
<nonn. d. 47.402> στήσομαι: ἡμετέρης δὲ παρέσσομαι ἐγγὺς ἀνάσσης
<nonn. d. 47.403> φθεγγομένῳ Θησῆι, καὶ οὐ μυκηθμὸν ἀκούσω:
<nonn. d. 47.404> καὶ τεὸν ἱμερόεντα γάμων ὑμέναιον ἀείσω
<nonn. d. 47.405> ζῆλον ὑποκλέπτουσα νεοζυγέος σέο νύμφης.
<nonn. d. 47.406> στῆσον Ναξιάδεσσι παρ' ᾐόσι ποντοπορεύων,
<nonn. d. 47.407> στῆσον ἐμοὶ σέο νῆα: τί, ναυτίλε, καὶ σὺ χαλέπτεις;
<nonn. d. 47.408> ὣς ἄρα καὶ σὺ πέλεις Μαραθώνιος: εἰ μὲν ἱκάνεις
<nonn. d. 47.409> εἰς ἐρατήν σέο γαῖαν, ὅπῃ δόμος ἐστὶν ̓Ερώτων,
<nonn. d. 47.410> δέξό με δειλαίην, ἵνα Κέκροπος ἄστυ νοήσω:
<nonn. d. 47.411> εἰ δέ με καλλείψεις καί, ἀμείλιχε, ποντοπορεύεις,
<nonn. d. 47.412> εἰπὲ τεῷ Θησῆι κινυρομένην ̓Αριάδνην,
<nonn. d. 47.413> μεμφομένην ἀτέλεστον ἐπίκλοπον ὅρκον ̓Ερώτων.
<nonn. d. 47.414> οἶδα, πόθεν Θησῆος ὑπόσχεσιν ἠπεροπῆος
<nonn. d. 47.415> θῆκεν ̓́Ερως βαρύμηνις ἀνήνυτον: ἀντὶ γάρ ̔́Ηρης,
<nonn. d. 47.416> ἣν Ζυγίην καλέουσιν, ἀπειρογάμοιο θεαίνης
<nonn. d. 47.417> ὤμοσεν ἀχράντοιο γαμήλιον ὅρκον ̓Αθήνης:
<nonn. d. 47.418> Παλλάδος ὅρκον ὄμοσσε: τί Παλλάδι καὶ Κυθερείῃ;”
<nonn. d. 47.419> τοῖα κινυρομένης ἐπετέρπετο Βάκχος ἀκούων:
<nonn. d. 47.420> Κεκροπίην δ' ἐνόησε καὶ οὔνομα Θησέος ἔγνω
<nonn. d. 47.421> καὶ στόλον ἐκ Κρήτης ἀπατήλιον: ἄγχι δὲ κούρης
<nonn. d. 47.422> ἔνθεον εἶδος ἔχων ἀμαρύσσετο: παρθενικὴν δὲ
<nonn. d. 47.423> φέρτερον εἰς πόθον ἄλλον ἐμάστιε κέντορι κεστῷ
<nonn. d. 47.424> θοῦρος ̓́Ερως περίφοιτος, ὅπως Μινωίδα κούρην
<nonn. d. 47.425> πειθομένην ζεύξειε κασιγνήτῳ Διονύσῳ.
<nonn. d. 47.426> καὶ κινυρὴν δυσέρωτα παρηγορέων ̓Αριάδνην
<nonn. d. 47.427> τοῖον ἔπος φάτο Βάκχος ἐῇ φρενοθελγέι φωνῇ:
<nonn. d. 47.428> “Παρθένε, τί στενάχεις ἀπατήλιον ἀστὸν ̓Αθήνης;
<nonn. d. 47.429> μνῆστιν ἔα Θησῆος: ἔχεις Διόνυσον ἀκοίτην,
<nonn. d. 47.430> ἀντὶ μινυνθαδίου πόσιν ἄφθιτον: εἰ δέ σε τέρπει
<nonn. d. 47.431> ἥλικος ἠιθέου βρότεον δέμας, οὔ ποτε Θησεὺς
<nonn. d. 47.432> εἰς ἀρετὴν καὶ κάλλος ἐριδμαίνει Διονύσῳ.
<nonn. d. 47.433> ἀλλ' ἐρέεις: ̓ ναετῆρα πεδοσκαφέος λαβυρίνθου
<nonn. d. 47.434> δισσοφυῆ φοίνιξεν ὁμόζυγον ἀνέρα ταύρᾠ:
<nonn. d. 47.435> οἶδας ἀοσσητῆρα τεὸν μίτον: οὐ γὰρ ἀγῶνα
<nonn. d. 47.436> εὗρεν ἀεθλεύειν κορυνηφόρος ἀστὸς ̓Αθήνης,
<nonn. d. 47.437> εἰ μὴ θῆλυς ἄμυνε ῥοδόχροος: οὔ σε διδάξω
<nonn. d. 47.438> καὶ Παφίην καὶ ̓́Ερωτα καὶ ἠλακάτην ̓Αριάδνης.
<nonn. d. 47.439> αἰθέρος οὐκ ἐρέεις ὅτι μείζονές εἰσιν ̓Αθῆναι:
<nonn. d. 47.440> οὐ Διὶ παμμεδέοντι πανείκελος ἔπλετο Μίνως,
<nonn. d. 47.441> σὸς γενέτης: οὐ Κνωσσὸς ὁμοίιός ἐστιν ̓Ολύμπῳ.
<nonn. d. 47.442> οὐδὲ μάτην στόλος οὗτος ἐμῆς ἀπεβήσατο Νάξου,
<nonn. d. 47.443> ἀλλὰ Πόθος σε φύλαξεν ἀρειοτέροις ὑμεναίοις:
<nonn. d. 47.444> ὀλβίη, ὅττι λιποῦσα χερείονα Θησέος εὐνὴν
<nonn. d. 47.445> δέμνιον ἱμερόεντος ἐσαθρήσεις Διονύσου.
<nonn. d. 47.446> τί πλέον ἤθελες εὖχος ὑπέρτερον; ἀμφότερον γὰρ
<nonn. d. 47.447> οὐρανὸν οἶκον ἔχεις, ἑκυρὸς δέ σοί ἐστι Κρονίων.
<nonn. d. 47.448> οὔ σοι Κασσιέπεια δυνήσεται ἰσοφαρίζειν
<nonn. d. 47.449> παιδὸς ἑῆς διὰ κόσμον ̓Ολύμπιον: αἰθερίους γὰρ
<nonn. d. 47.450> δεσμοὺς ̓Ανδρομέδῃ καὶ ἐν ἄστρασιν ὤπασε Περσεύς:
<nonn. d. 47.451> ἀλλά σοι ἀστερόεν τελέσω στέφος, ὥς κεν ἀκούσῃς
<nonn. d. 47.452> εὐνέτις αἰγλήεσσα φιλοστεφάνου Διονύσου.”
<nonn. d. 47.453> εἶπε παρηγορέων: καὶ ἐπάλλετο χάρματι κούρη
<nonn. d. 47.454> μνῆστιν ὅλην Θησῆος ἀπορρίψασα θαλάσσῃ,
<nonn. d. 47.455> οὐρανίου μνηστῆρος ὑποσχεσίην ὑμεναίων
<nonn. d. 47.456> δεξαμένη. καὶ παστὸν ̓́Ερως ἐπεκόσμεε Βάκχῳ:
<nonn. d. 47.457> καὶ χορὸς ἐσμαράγησε γαμήλιος: ἀμφὶ δὲ παστῷ
<nonn. d. 47.458> ἄνθεα πάντα τέθηλε: καὶ εἰαρινοῖσι πετήλοις
<nonn. d. 47.459> Νάξον ἐκυκλώσαντο χορίτιδες ̓Ορχομενοῖο:
<nonn. d. 47.460> καὶ θαλάμους ἐλίγαινεν ̔Αμαδρυάς, ἀμφὶ δὲ πηγαῖς
<nonn. d. 47.461> νηιὰς ἀκρήδεμνος ἀσάμβαλος ᾔνεσε Νύμφη
<nonn. d. 47.462> δαίμονι βοτρυόεντι συναπτομένην ̓Αριάδνην:
<nonn. d. 47.463> ̓Ορτυγίη δ' ὀλόλυζε, πολισσούχοιο δὲ Φοίβου
<nonn. d. 47.464> γνωτῷ νυμφίον ὕμνον ἀνακρούουσα Λυαίῳ
<nonn. d. 47.465> εἰς χορὸν ἐσκίρτησε καὶ ἀστυφέλικτος ἐοῦσα.
<nonn. d. 47.466> πορφυρέοις δὲ ῥόδοισι περίτροχον ἄνθος ἐρέπτων
<nonn. d. 47.467> μάντις ̓́Ερως πυρόεις στέφος ἔπλεκε, σύγχροον ἄστρων,
<nonn. d. 47.468> οὐρανίου Στεφάνοιο προάγγελον: ἀμφὶ νύμφης
<nonn. d. 47.469> Ναξιάδος σκίρτησε γαμοστόλος ἐσμὸς ̓Ερώτων.
<nonn. d. 47.470> καὶ ζυγίοις θαλάμοισιν ὁμιλήσας ὑμεναίοις
<nonn. d. 47.471> Χρυσοπάτωρ πολύπαιδα γονὴν ἔσπειρεν ἀκοίτης.
<nonn. d. 47.472> καὶ δολιχὴν πολιοῖο χρόνου στροφάλιγγα κυλίνδων
<nonn. d. 47.473> μητέρος εὐώδινος ἑῆς ἐμνήσατο ̔Ρείης:
<nonn. d. 47.474> καὶ Χαρίτων πλήθουσαν ἀμεμφέα Νάξον ἐάσας
<nonn. d. 47.475> ̔Ελλάδος ἄστεα πάντα μετήιεν: ἱπποβότου δὲ
<nonn. d. 47.476> ̓́Αργεος ἐγγὺς ἵκανε, καὶ εἰ λάχεν ̓́Ιναχον ̔́Ηρη.
<nonn. d. 47.477> οἱ δέ μιν οὐκ ἐδέχοντο, χοροπλεκέας δὲ γυναῖκας
<nonn. d. 47.478> καὶ Σατύρους ἐδίωκον, ἀπηρνήσαντο δὲ θύρσους,
<nonn. d. 47.479> μή ποτε δηλήσαιτο Πελασγικὸν ἕδρανον ̔́Ηρη
<nonn. d. 47.480> ζηλήμων, βαρύμηνις ἐπιβρίθουσα Λυαίῳ:
<nonn. d. 47.481> Σειληνοὺς δὲ γέροντας ἐρήτυον. ἀχνύμενος δὲ
<nonn. d. 47.482> ̓Ιναχίδας Διόνυσος ὅλας οἴστρησε γυναῖκας:
<nonn. d. 47.483> μυκηθμῷ δ' ἀλάλαζον ̓Αχαιίδες: ἀντομένοις δὲ
<nonn. d. 47.484> ἔχραον ὲν τριόδοισιν: ἐπὶ σφετέροισι δὲ δειλαὶ
<nonn. d. 47.485> ἀρτιτόκοις βρεφέεσσιν ἐπωξύνοντο μαχαίρας,
<nonn. d. 47.486> ὦν ἡ μὲν ξίφος εἷλκε καὶ ἔκτανεν υἱέα μήτηρ,
<nonn. d. 47.487> ἄλλη δὲ τριέτηρον ἀπηλοίησε γενέθλην,
<nonn. d. 47.488> καί τις ἀνηκόντιζεν ἐς ἠέρα κοῦρον ἀλήτην
<nonn. d. 47.489> εἰσέτι μαστεύοντα φίλον γλάγος: ὀλλυμένων δὲ
<nonn. d. 47.490> ̓́Ιναχος ἀρτιτόκων βρεφέων ἐπεμαίνετο πότμῳ:
<nonn. d. 47.491> μήτηρ δ' ἔκτανεν υἷα, καὶ οὐ πόθος ἔπλετο μαζῶν
<nonn. d. 47.492> παιδοκόμων, οὐ μνῆστις ἀναγκαίου τοκετοῖο:
<nonn. d. 47.493> ̓Αστερίων δ' , ὅθι πολλὰ θαλύσια μείζονος ἤβης
<nonn. d. 47.494> ἠιθέων κείροντο λιπότριχος ἄνθεα κόρσης,
<nonn. d. 47.495> αὐτοὺς παῖδας ἔδεκτο καὶ οὐκέτι βόστρυχα χαίτης.
<nonn. d. 47.496> καί τις ἰδών τινα λάτριν ἐπερχομένοιο Λυαίου
<nonn. d. 47.497> τοῖον ἔπος κατέλεξε Πελασγίδας ἀστὸς ἀρούρης:
<nonn. d. 47.498> “Οὗτος ὁ βότρυν ἔχων, διφυὲς γένος: ἄξιον ̔́Ηρης
<nonn. d. 47.499> Αργος ἔχει Περσῆα καὶ οὐ χατέει Διονύσου:
<nonn. d. 47.500> ἄλλον ἔχω Διὸς υἷα καὶ οὐ Βάκχοιο χατίζω.
<nonn. d. 47.501> ποσσὶ πολυσκάρθμοισι πατεῖ Διόνυσος ὀπώρην:
<nonn. d. 47.502> ἴχνεσιν ὑψιπόροισιν ἐμὸς γόνος ἠέρα τέμνει.
<nonn. d. 47.503> μὴ κισσῷ δρεπάνην ἰσάζετε: καὶ γὰρ ἀρείων
<nonn. d. 47.504> Βάκχου θυρσοφόρου δρεπανηφόρος ἔπλετο Περσεύς:
<nonn. d. 47.505> εἰ στρατὸν ̓Ινδὸν ἔπεφνεν, ἀέθλιον ἶσον ἐνίψω
<nonn. d. 47.506> Γοργοφόνῳ Περσῆι καὶ ̓Ινδοφόνῳ Διονύσῳ:
<nonn. d. 47.507> εἰ δὲ πολυκλύστοιο παρ' ̔Εσπέριον κλίμα πόντου
<nonn. d. 47.508> ὁλκάδα λαϊνέην Τυρσηνίδα πῆξε θαλάσσῃ,
<nonn. d. 47.509> κῆτος ὅλον περίμετρον ἐμὸς πετρώσατο Περσεύς.
<nonn. d. 47.510> εἰ δὲ τεὸς Διόνυσος ἐρημονόμῳ παρὰ πόντῳ
<nonn. d. 47.511> ὑπναλέην ἐσάωσεν ἐπ' ἠιόνων ̓Αριάδνην,
<nonn. d. 47.512> δεσμοὺς ̓Ανδρομέδης πτερόεις ἀνελύσατο Περσεύς,
<nonn. d. 47.513> ἄξιον ἕδνον ἔχων πετρώδεα θῆρα θαλάσσης:
<nonn. d. 47.514> οὔ πως ̓Ανδρομέδην Παφίης χάριν, οὔ ποτε Περσεὺς
<nonn. d. 47.515> Θησέος ἱμείρουσαν ἑὴν ἐρρύσατο νύμφην:
<nonn. d. 47.516> ἀλλὰ σαοφρονέοντα γάμον λάχεν. ὡς Σεμέλην δέ,
<nonn. d. 47.517> οὐ Δανάην πυρόεντες ἐτεφρώσαντο κεραυνοί:
<nonn. d. 47.518> ἀλλὰ πατὴρ Περσῆος ̓Ολύμπιος ὄμβρος ̓Ερώτων
<nonn. d. 47.519> χρύσεος εἰς γάμον ἦλθε, καὶ οὐ φλογόεις παρακοίτης.
<nonn. d. 47.520> οὐκ ἄγαμαί ποτε τοῦτον ἐγὼ πρόμον: ἐν παλάμῃ γὰρ
<nonn. d. 47.521> ποῖον ἔχει δόρυ θοῦρον ̓Αρήιον; ἴσχεο, Περσεῦ:
<nonn. d. 47.522> Γοργοφόνῳ δρεπάνῃ μὴ μάρναο θήλεϊ κισσῷ:
<nonn. d. 47.523> μὴ σέο χεῖρα μίαινε γυναικείοισι κοθόρνοις:
<nonn. d. 47.524> μὴ κυνέην ̓Αίδαο τεοῖς κροτάφοισι τινάξῃς
<nonn. d. 47.525> στέμματος ἀμπελόεντος ἐναντίον: ἢν δ' ἐθελήσῃς,
<nonn. d. 47.526> ̓Ανδρομέδην θώρηξον ἀθωρήκτῳ Διονύσῳ:
<nonn. d. 47.527> χάζεό μοι, Διόνυσε, καὶ ἵππιον ̓́Αργος ἐάσας
<nonn. d. 47.528> Θήβης ἑπταπύλοιο πάλιν βάκχευε γυναῖκας:
<nonn. d. 47.529> κτεῖνε νέον Πενθῆα: τί Περσέι καὶ Διονύσῳ;
<nonn. d. 47.530> ̓́Ιναχον ὠκυρέεθρον ἀναίνεο: καί σε δεχέσθω
<nonn. d. 47.531> Θήβης ̓Αονίης ποταμὸς βραδύς: οὔ σε διδάξω
<nonn. d. 47.532> ̓Ασωπὸν βαρύγουνον ἔτι ζείοντα κεραυνῷ.”
<nonn. d. 47.533> τοῖον ἔπος κατέλεξεν ἐπεγγελόων Διονύσῳ.
<nonn. d. 47.534> ̓Αργείην δὲ φάλαγγα Πελασγιὰς ὥπλισεν ̔́Ηρη:
<nonn. d. 47.535> μαντιπόλῳ δ' ἤικτο Μελάμποδι: χωομένη δὲ
<nonn. d. 47.536> Γοργοφόνῳ Περσῆι μαχήμονα ῥήξατο φωνήν:
<nonn. d. 47.537> “Οὐρανίης βλάστημα γονῆς, κορυθαιόλε Περσεῦ,
<nonn. d. 47.538> σὴν δρεπάνην ἀνάειρε, μὴ ἀπτολέμῳ τινὶ θύρσῳ
<nonn. d. 47.539> ἀδρανέες τεὸν ̓́Αργος ἀιστώσωσι γυναῖκες
<nonn. d. 47.540> μὴ τρομέοις ἔνα μοῦνον ὄφιν ζωστῆρα κομάων,
<nonn. d. 47.541> ὅττι δαφοινήεσσα τεὴ θηροκτόνος ἅρπη
<nonn. d. 47.542> λήια τοσσατίων ὀφίων ἤμησε Μεδούσης:
<nonn. d. 47.543> Βασσαρίδων δὲ φάλαγγι κορύσσεο: χαλκορόφου δὲ
<nonn. d. 47.544> μνώεο παρθενεῶνος, ὅπῃ Δανάης διὰ κόλπου
<nonn. d. 47.545> χρύσεον ὄμβρον ἔχευε γαμοκλόπον ὑέτιος Ζεύς,
<nonn. d. 47.546> μὴ Δανάη μετὰ λέκτρα, μετὰ χρυσέους ὑμεναίους
<nonn. d. 47.547> οὐτιδανῷ γόνυ δοῦλον ὑπογνάμψειε Λυαίῳ:
<nonn. d. 47.548> δεῖξον, ὅτι Κρονίωνος ἐτήτυμον αἷμα κομίζεις,
<nonn. d. 47.549> δεῖξον, ὅτι χρύσειον ἔχεις γένος, οὐρανίου δὲ
<nonn. d. 47.550> λέκτρα τεοῦ κήρυξον ἐχεκτεάνου νιφετοῖο:
<nonn. d. 47.551> καὶ Σατύροις πολέμιζε: κορυσσομένῳ δὲ Λυαίῳ
<nonn. d. 47.552> φοίνιον ὄμμα τίταινε δρακοντοκόμοιο Μεδούσης,
<nonn. d. 47.553> καὶ μετὰ πικρὸν ἄνακτα πολυκλύστοιο Σερίφου
<nonn. d. 47.554> λαΐνεον νέον ἄλλον ἐσαθρήσω Πολυδέκτην.
<nonn. d. 47.555> σὺν σοὶ πανδαμάτειρα κορύσσεται ̓Αργολὶς ̔́Ηρη
<nonn. d. 47.556> μητρυιὴ Βρομίοιο προασπίζων δὲ Μυκήνης
<nonn. d. 47.557> σὴν δρεπάνην κούφιζε σαόπτολιν, ὄφρα νοήσω
<nonn. d. 47.558> ἑσπομένην Περσῆι δορικτήτην ̓Αριάδνην:
<nonn. d. 47.559> κτεῖνε βοοκραίρων Σατύρων στίχα: Βασσαρίδων δὲ
<nonn. d. 47.560> ὄμματι Γοργείῳ βροτέην μετάμειψον ὀπωπὴν
<nonn. d. 47.561> εἰς βρέτας αὐτοτέλεστον ὁμοίιον: ἀντιτύπῳ δὲ
<nonn. d. 47.562> κάλλεϊ πετρήεντι τεὰς κόσμησον ἀγυιάς,
<nonn. d. 47.563> ̓Ιναχίαις ἀγορῇσιν ἀγάλματα ποικίλα τεύχων.
<nonn. d. 47.564> τί τρομέεις Διόνυσον, ὄν οὐ Διὸς ἤροσαν εὐναί;
<nonn. d. 47.565> εἰπέ, τί σοι ῥέξειε;μετάρσιον ἠεροφοίτην
<nonn. d. 47.566> πεζὸς ὑπὲρ δαπέδοιο πότε πτερόεντα κιχήσει;”
<nonn. d. 47.567> ἔννεπε θαρσύνουσα: καὶ εἰς μόθον ἔπτατο Περσεύς.
<nonn. d. 47.568> καὶ ναέτας καλέουσα Πελασγιὰς ἔβρεμε σάλπιγξ,
<nonn. d. 47.569> ὧν ὁ μὲν αἰχμητῆρος ἐκούφισε Λυγκέος αἰχμήν,
<nonn. d. 47.570> ὅς δὲ παλαιοτέροιο Φορωνέος, ὅς δὲ Πελασγοῦ,
<nonn. d. 47.571> ἄλλος ἀνηέρταζεν ̓Αβαντίδα χειρὶ βοείην
<nonn. d. 47.572> καὶ μελίην Προίτοιο, καὶ ̓Ακρισίοιο φαρέτρην
<nonn. d. 47.573> ἄλλος ἀνὴρ κούφιζεν, ὁ δὲ θρασὺς εἰς μόθον ἔστη
<nonn. d. 47.574> ἆορ ἔχων Δαναοῖο, τὸ πέρ ποτε γυμνὸν ἀείρων
<nonn. d. 47.575> θυγατέρας θώρηξεν ἐς ἀνδροφόνους ὑμεναίους,
<nonn. d. 47.576> ἄλλος ἔην κρατέων πέλεκυν μέγαν, ὃν παρὰ βωμῷ
<nonn. d. 47.577> ̓́Ιναχος ἀστυόχοιο θυηπόλος ἔνθεος ̔́Ηρης
<nonn. d. 47.578> ἵστατο κουφίζων βοέων τμητῆρα μετώπων.
<nonn. d. 47.579> καὶ στρατὸς ἐγρεκύδοιμος ἀερσιπόδων ὑπὲρ ἵππων
<nonn. d. 47.580> ἔδραμε μαρναμένου μετὰ Περσέος: ὃς δὲ παρέστη
<nonn. d. 47.581> τρηχαλέοις στομάτεσσι μάχης ἀλαλαγμὸν ἰάλλων,
<nonn. d. 47.582> πεζὸς ἀνήρ, καὶ τόξα συνήρμοσε κυκλάδι νευρῇ,
<nonn. d. 47.583> καὶ γλαφυρὴν ἤειρεν ὑπὲρ νώτοιο φαρέτρην:
<nonn. d. 47.584> καὶ πρόμος ̓Αργείων δρεπανηφόρος ἔπλετο Περσεύς,
<nonn. d. 47.585> καὶ πόδας ἠερίοισιν ἐπεσφήκωσε πεδίλοις,
<nonn. d. 47.586> καὶ κεφαλὴν κούφιζεν ἀθηήτοιο Μεδούσης.
<nonn. d. 47.587> Λυσικόμους δ' ̓Ιόβακχος ἑὰς ἐκόρυσσε γυναῖκας
<nonn. d. 47.588> καὶ Σατύρους κερόεντας: ἐβακχεύθη δὲ κυδοιμῷ
<nonn. d. 47.589> ἠερίην πτερόεντος ἰδὼν προμάχοιο πορείην:
<nonn. d. 47.590> χειρὶ δὲ θύρσον ἄειρεν, ἑοῦ προβλῆτα προσώπου
<nonn. d. 47.591> κουφίζων ἀδάμαντα, Διὸς πετρούμενον ὄμβρῳ
<nonn. d. 47.592> λᾶαν, ἀλεξητῆρα λιθογλήνοιο Μεδούσης,
<nonn. d. 47.593> ὄφρα φύγῃ σέλας ἐχθρὸν ἀθηήτοιο προσώπου.
<nonn. d. 47.594> Βασσαρίδων δὲ φάλαγγας ἰδὼν καὶ θύσθλα Λυαίου,
<nonn. d. 47.595> φρικαλέον γελόων κορυθαιόλος ἔννεπε Περσεύς:
<nonn. d. 47.596> “̔Ηδὺς ὁ θύρσον ἔχων, χλοερὸν βέλος, εἰς ἐμὲ βαίνων
<nonn. d. 47.597> οὐτιδανοῖς πετάλοισι κορύσσεαι, ̓́Αρεα παίζων:
<nonn. d. 47.598> εἰ Διὸς ἔλλαχες αἷμα, τεὴν ἀνάφαινε γενέθλην:
<nonn. d. 47.599> εἰ ποταμοῦ χρύσειον ἔχεις Πακτώλιον ὕδωρ,
<nonn. d. 47.600> χρυσὸν ἔχω γενετῆρα, πατὴρ δ' ἐμὸς ὑέτιος Ζεύς:
<nonn. d. 47.601> ἠνίδε φοινίσσοντα θεμείλια παρθενεῶνος,
<nonn. d. 47.602> λείψανα κεῖνα φέροντα ῥυηφενέος νιφετοῖο.
<nonn. d. 47.603> ἀλλὰ φύγε κλυτὸν ̓́Αργος, ἐπεὶ μενεδήιος ̔́Ηρη
<nonn. d. 47.604> ἔλλαχεν ἕδρανα ταῦτα τεῆς ὀλέτειρα τεκούσης,
<nonn. d. 47.605> μή σε τὸν οἰστρήσαντα καὶ οἰστρηθέντα τελέσσῃ
<nonn. d. 47.606> μή σε πάλιν μανίῃ τεθοωμένον ὀψὲ νοήσω.”
<nonn. d. 47.607> ὣς εἰπὼν προμάχιζεν: ἀνεπτοίησε δὲ Βάκχας
<nonn. d. 47.608> ̓́Αρεα θωρήξασα καὶ ἀμητῆρα Μεδούσης
<nonn. d. 47.609> ̔́Ηρη πανδαμάτειρα: καταιθύσσουσα δὲ Βάκχου
<nonn. d. 47.610> ἀστεροπῆς μίμημα, θεόσσυτον ἁλλόμενον πῦρ,
<nonn. d. 47.611> ῥῖψε κατὰ Βρομίοιο σελασφόρον αἴθοπα λόγχην.
<nonn. d. 47.612> καὶ γελόων Διόνυσος ἀμείβετο θυιάδι φωνῇ:
<nonn. d. 47.613> “Οὐ τόσον ἀστράπτουσαν ἔχεις ἀσίδηρον ἀκωκήν:
<nonn. d. 47.614> οὐ δύνασαι κλονέειν με, καὶ εἰ λάχες ἔμπυρον αἰχμήν:
<nonn. d. 47.615> οὐδέ με πημαίνει στεροπὴ Διός: ἡμιτελῆ γὰρ
<nonn. d. 47.616> νήπιον εἰσέτι Βάκχον ἐχυτλώσαντο κεραυνοὶ
<nonn. d. 47.617> ἀφλεγὲς ἄσθμα χέοντες ἀδηλήτῳ Διονύσῳ.
<nonn. d. 47.618> καὶ σὺ μέγα φρονέων δρεπανηφόρε παύεο Περσεῦ:
<nonn. d. 47.619> Γοργόνος οὐ μόθος οὗτος ὀλίζονος, οὐ μία νύμφη
<nonn. d. 47.620> ̓Ανδρομέδη βαρύδεσμος ἀέθλιον: ἀλλὰ Λυαίῳ
<nonn. d. 47.621> δῆριν ἄγεις, ὃς Ζηνὸς ἔχει γένος, ᾧ ποτε μούνῳ
<nonn. d. 47.622> ̔Ρείη μαζὸν ὄρεξε φερέσβιον, ὅν ποτε πυρσῷ
<nonn. d. 47.623> ἀστεροπῆς γαμίης μαιώσατο μειλιχίη φλόξ,
<nonn. d. 47.624> ὃν δύσις, ὃν θάμβησεν ̔Εωσφόρος, ᾧ στίχες ̓Ινδῶν
<nonn. d. 47.625> εἴκαθον, ὃν τρομέων καὶ Δηριάδης καὶ ̓Ορόντης
<nonn. d. 47.626> ἠλιβάτων ἀπέλεθρον ἔχων ἴνδαλμα Γιγάντων
<nonn. d. 47.627> ἤριπεν, ᾧ θρασὺς ̓́Αλπος ὑπώκλασεν, υἱὸς ̓Αρούρης,
<nonn. d. 47.628> ἀγχινεφὲς περίμετρον ἔχων δέμας, ᾧ γόνυ κάμπτει
<nonn. d. 47.629> λαὸς ̓́Αραψ, Σικελὸς δὲ μελίζεται εἰσέτι ναύτης
<nonn. d. 47.630> Τυρσηνῶν νόθον εἶδος ἁλίδρομον, ὧν ποτε μορφὴν
<nonn. d. 47.631> ἀνδρομέην ἤμειψα μετάτροπον, ἀντὶ δὲ φωτῶν
<nonn. d. 47.632> ἰχθύες ὀρχηστῆρες ἐπισκαίρουσι θαλάσσῃ.
<nonn. d. 47.633> Θήβης δ' ἑπταπύλου γόον ἔκλυες: οὔ σε διδάξω
<nonn. d. 47.634> αἰνομανῆ Πενθῆα καὶ ὠλεσίτεκνον ̓Αγαύην:
<nonn. d. 47.635> φήμης δ' οὐ χατέεις ἢ μάρτυρος, ὅττι Λυαίου
<nonn. d. 47.636> πειρήθη τεὸν ̓́Αργος, ̓Αχαιιάδες δὲ καὶ αὐταὶ
<nonn. d. 47.637> σφωιτέρας ὠδῖνας ἔτι στενάχουσι γυναῖκες.
<nonn. d. 47.638> ἀλλὰ, φίλος, πολέμιζε, καὶ αἰχμάζοντα κορύμβοις
<nonn. d. 47.639> αἰνήσεις τάχα Βάκχον ὅτι πτερὰ σεῖο πεδίλων
<nonn. d. 47.640> ὄψεαι ἀρραγέεσσιν ἐμοῖς εἴκοντα κοθόρνοις:
<nonn. d. 47.641> οὔ ποτε Βασσαρίδων σκεδάσεις μόθον, οὔ ποτε λήξω
<nonn. d. 47.642> πέμπων οἴνοπα θύρσον, ἕως τεὸν ̓́Αργεϊ δείξω
<nonn. d. 47.643> ἔγχεϊ κισσήεντι πεπαρμένον ἀνθερεῶνα
<nonn. d. 47.644> καὶ δρέπανον πετάλοις νικώμενον: οὔ σε σαώσει
<nonn. d. 47.645> Ζεὺς ἐμός, οὐ γλαυκῶπις ὁμόγνιος, οὐ σέθεν ̔́Ηρη,
<nonn. d. 47.646> καὶ μάλα περ κοτέουσα μενεπτολέμῳ Διονύσῳ:
<nonn. d. 47.647> ἀλλὰ κατακτείνω σε, καὶ αὐχήεσσα Μυκήνη
<nonn. d. 47.648> ὄψεται ἀμηθέντα τὸν ἀμητῆρα Μεδούσης:
<nonn. d. 47.649> ἤ σε περισφίγξας ἐνὶ λάρνακι μείζονι δεσμῷ
<nonn. d. 47.650> πλωτὸν ἀκοντίζω σε τὸ δεύτερον ἠθάδι πόντῳ:
<nonn. d. 47.651> ἢν δ' ἐθέλῃς, ἐπίβηθι τεῆς πάλιν ὀψὲ Σερίφου.
<nonn. d. 47.652> ἢν δὲ τεῇ χρυσέῃ μεγαλίζεαι ἀμφὶ γενέθλῃ,
<nonn. d. 47.653> οὐτιδανὴν συνάεθλον ἔχε χρυσῆν ̓Αφροδίτην.”
<nonn. d. 47.654> ὣς εἰπὼν προμάχιζεν: ἐπεστρατόωντο δὲ Βάκχαι,
<nonn. d. 47.655> καὶ Σάτυροι πολέμιζον. ὑπὲρ Βρομίου δὲ καρήνου
<nonn. d. 47.656> αἰθύσσων πτερὰ κοῦφα μετάρσιος ἵπτατο Περσεύς:
<nonn. d. 47.657> ὑψώσας δ' ̓Ιόβακχος ἑὸν δέμας, αἰθέρι γείτων
<nonn. d. 47.658> ἄπτερος ὑψικέλευθος ἀείρετο μείζονι ταρσῷ
<nonn. d. 47.659> ἱπταμένου Περσῆος ὑπέρτερος, ἑπταπόρῳ δὲ
<nonn. d. 47.660> αἰθέρι χεῖρα πέλασσε, καὶ ὡμίλησεν ̓Ολύμπῳ,
<nonn. d. 47.661> καὶ νεφέλας ἔθλιψε: φόβῳ δ' ἐλελίζετο Περσεὺς
<nonn. d. 47.662> δεξιτερὴν ἀκίχητον ὀπιπεύων Διονύσου
<nonn. d. 47.663> ἠελίου ψαύουσαν, ἐφαπτομένην δὲ σελήνης.
<nonn. d. 47.664> ἀλλὰ λιπὼν Διόνυσον ἐμάρνατο θυιάσι Βάκχαις:
<nonn. d. 47.665> καὶ παλάμῃ δονέων θανατηφόρον ὄμμα Μεδούσης
<nonn. d. 47.666> λαϊνέην ποίησε κορυσσομένην ̓Αριάδνην.
<nonn. d. 47.667> καὶ πλέον ἔβρεμε Βάκχος ἰδὼν πετρώδεα νύμφην:
<nonn. d. 47.668> καί νύ κεν ̓́Αργος ἔπερσε καὶ ἐπρήνιξε Μυκήνας
<nonn. d. 47.669> καὶ Δαναῶν ἤμησεν ὅλην στίχα, καί νύ κεν αὐτὴν
<nonn. d. 47.670> μαρναμένην ἄγνωστον ἀνούτατον οὔτασεν ̔́Ηρην
<nonn. d. 47.671> μάντιος ἀντιτύποιο νόθῃ βροτοειδέι μορφῇ,
<nonn. d. 47.672> καί νύ κεν ὠκυπέδιλος ὑπὲρ μόρον ἔφθιτο Περσεύς.
<nonn. d. 47.673> εἰ μή μιν κατόπισθε φανεὶς πτερόεντι πεδίλῳ
<nonn. d. 47.674> χρυσείης πλοκαμῖδος ἑλὼν ἀνεσείρασεν ̔Ερμῆς,
<nonn. d. 47.675> καί μιν ἀλεξικάκῳ φιλίῳ μειλίξατο μύθῳ:
<nonn. d. 47.676> “Ζηνὸς γνήσιον αἷμα, νόθος ζηλήμονος ̔́Ηρης,
<nonn. d. 47.677> οἶσθα μέν, ὥς σε σάωσα διιπετέων ἀπὸ πυρσῶν,
<nonn. d. 47.678> καἰ σε Λάμου ποταμοῖο θυγατράσιν ὤπασα Νύμφαις
<nonn. d. 47.679> εἰσέτι κουρίζοντα, πάλιν δέ σε χερσὶν ἀείρων
<nonn. d. 47.680> εἰς δόμον ὑμετέρης, κουροτρόφον ἤγαγον ̓Ινοῦς:
<nonn. d. 47.681> καὶ σὺ τεῷ ῥυτῆρι φέρων χάριν υἱέι Μαίης,
<nonn. d. 47.682> γνωτέ, μάχην εὔνησον ὁμόγνιον: ἀμφότεροι γὰρ
<nonn. d. 47.683> Περσεὺς καὶ Διόνυσος ἑνὸς βλάστημα τοκῆος:
<nonn. d. 47.684> μὴ στρατὸν ̓Αργείων, μὴ μέμφεο Περσέος ἅρπην:
<nonn. d. 47.685> οὐ γὰρ ἑκὼν ἐς ̓́Αρηα κορύσσεται: ἀλλά μιν ̔́Ηρη
<nonn. d. 47.686> ὥπλισε, μαντιπόλου δὲ Μελάμποδος εἴδεϊ μορφῆς
<nonn. d. 47.687> μάρναται ἀμφαδίην: σὺ δὲ χάζεο δῆριν ἐάσας,
<nonn. d. 47.688> μή σοι ἐπιβρίσειε πάλιν δυσμήχανος ̔́Ηρη.
<nonn. d. 47.689> ἀλλ' ἐρέεις ἀλόχοιο τεῆς μόρον: εὐκλέι πότμῳ.
<nonn. d. 47.690> μαρναμένη τέθνηκε, σὺ δὲ φθιμένην ̓Αριάδνην
<nonn. d. 47.691> ὤφελες ὀλβίζειν, ὅτι τηλίκον εὗρε φονῆα
<nonn. d. 47.692> οὐρανίης γεγαῶτα καὶ οὐ βροτέης ἀπὸ φύτλης,
<nonn. d. 47.693> κήτεος ἀμητῆρα καὶ ἱπποτόκοιο Μεδούσης:
<nonn. d. 47.694> οὐ λίνα Μοιράων ἐπιπείθεται: οὐρανίου γὰρ
<nonn. d. 47.695> κάτθανεν ̓Ηλέκτρη Διὸς εὐνέτις, ᾤχετο δ' αὐτὴ
<nonn. d. 47.696> τῷ Διὶ νυμφευθεῖσα κασιγνήτη σέο Κάδμου
<nonn. d. 47.697> Εὐρώπη μετὰ λέκτρον ̓Ολύμπιον, ὑμετέρη δὲ
<nonn. d. 47.698> εἰσέτι γαστρὶ φέρουσα τεὸν τόκον ὤλετο μήτηρ:
<nonn. d. 47.699> οὐ Σεμέλη πρὸ μόροιο πύλας ἐπέρησεν ̓Ολύμπου,
<nonn. d. 47.700> ἀλλ' ὅτε πότμον ἔδεκτο. καὶ ὀλλυμένη σέο νύμφη
<nonn. d. 47.701> ἵξεται ἀστερόφοιτον ἐς οὐρανόν, ἡμετέρης δὲ
<nonn. d. 47.702> Πλειάδος ἑπταπόροιο φανήσεται ἐγγύθι Μαίης.
<nonn. d. 47.703> τί πλέον ἤθελεν ἄλλο φιλαίτερον ἢ χθονὶ λάμπειν
<nonn. d. 47.704> αἰθέρα ναιετάουσα μετὰ Κρήτην ̓Αριάδνη;
<nonn. d. 47.705> ἀλλὰ σὺ κάτθεο θύρσον, ἔα δ' ἀνέμοισιν ̓Ενυώ,
<nonn. d. 47.706> καὶ βρέτας αὐτοτέλεστον ἐπιχθονίης ̓Αριάδνης,
<nonn. d. 47.707> οὐρανίης στήριξον ὅπῃ βρέτας ἵσταται ̔́Ηρης.
<nonn. d. 47.708> μὴ πόλιν ἐκπέρσειας, ὅπῃ σέθεν αἷμα τοκήων,
<nonn. d. 47.709> ὑμετέρης δὲ γέραιρε βοοκραίρου πέδον ̓Ιοῦς
<nonn. d. 47.710> εὐνήσας σέο θύρσον: ̓Αχαιιάδας δὲ γυναῖκας
<nonn. d. 47.711> αἰνήσεις μετόπισθεν, ἐπεὶ ταυρώπιδος ̔́Ηρης
<nonn. d. 47.712> βωμὸν ἀναστήσουσι καὶ εὐθαλάμου σέο νύμφης.”
<nonn. d. 47.713> τοῖον ἔπος κατέλεξε, καὶ ἵππιον ̓́Αργος ἐάσας
<nonn. d. 47.714> εἰς πόλον αὖτις ἵκανεν ἐπ' ἀμφοτέροισι κεράσσας
<nonn. d. 47.715> θεσμὸν ὁμοφροσύνης καὶ Περσέι καὶ Διονύσῳ.
<nonn. d. 47.716> οὐδὲ μὲν αὐτόθι μίμνεν ἐπὶ χρόνον ̓Αργολὶς ̔́Ηρη:
<nonn. d. 47.717> ἀλλὰ μεταστρέψασα νόθην βροτοειδέα μορφὴν
<nonn. d. 47.718> θέσκελον εἶδος ἔχουσα πάλιν νόστησεν ̓Ολύμπῳ.
<nonn. d. 47.719> ̓Ιναχίῃ δὲ φάλαγγι γέρων ἀγόρευε Μελάμπους
<nonn. d. 47.720> Λυγκέος ἀρχεγόνοιο θεουδέος αἷμα Πελασγοῦ:
<nonn. d. 47.721> “Μαντιπόλῳ πείθεσθε καὶ οἴνοπι σείσατε Βάκχῳ
<nonn. d. 47.722> σείσατε χάλκεα ῥόπτρα καὶ Εὔια τύμπανα ̔Ρείης,
<nonn. d. 47.723> ̓Ιναχίην μὴ πᾶσαν ἀιστώσειε γενέθλην,
<nonn. d. 47.724> μὴ μετὰ νήπια τέκνα καὶ ἡβητῆρας ὀλέσσῃ,
<nonn. d. 47.725> μὴ τεκέων μετὰ πότμον ἀποκτείνειε γυναῖκας:
<nonn. d. 47.726> ἀλλὰ θυηπολίην θεοτερπέα ῥέξατε Βάκχῳ
<nonn. d. 47.727> καὶ Διί, καὶ Περσῆι χορεύσατε καὶ Διονύσῳ.”
<nonn. d. 47.728> ὣς εἰπὼν παρέπεισεν: ἀολλίζοντο δὲ λαοὶ
<nonn. d. 47.729> Βάκχῳ νυκτιχόρευτον ἀνακρούοντες ἀοιδήν,
<nonn. d. 47.730> καὶ τελετὰς στήσαντο: θεοκλήτῳ δὲ χορείῃ
<nonn. d. 47.731> ῥόπτρα μὲν ἐπλατάγησεν, ἐπεκροτέοντο δὲ ταρσοί,
<nonn. d. 47.732> καὶ δαΐδες σελάγιζον: ὁμηγερέες δὲ πολῖται
<nonn. d. 47.733> μυστιπόλῳ χρίοντο παρήια λευκάδι γύψῳ:
<nonn. d. 47.734> τύμπανα δ' ἐπλατάγησεν, ἀρασσομένοιο δὲ χαλκοῦ
<nonn. d. 47.735> δίκτυπος ἔβρεμε δοῦπος: ἐφοινίσσοντο δὲ βωμοὶ
<nonn. d. 47.736> σφαζομένων στοιχηδὸν ἐπασσυτέρων ἀπὸ ταύρων,
<nonn. d. 47.737> κτείνετο δ' ἄσπετα μῆλα: καὶ ἀνέρες αἴθοπι βωμῷ
<nonn. d. 47.738> Βάκχον ἐμειλίξαντο καὶ ἱλάσκοντο γυναῖκες:
<nonn. d. 47.739> καὶ μέλος ἠερόφοιτον ἐπέκτυπε θῆλυς ἰωὴ
<nonn. d. 47.740> κῶμον ἀμειβομένη ζωάγριον, ̓Ιναχίδες δὲ
<nonn. d. 47.741> μαινάδες ἐρρίψαντο λαθίφρονα λύσσαν ἀήταις.
<nonn. d. 48.1> αὐτὰρ ὁ πορδαλίων ἐποχημένος ἄντυγι δίφρου
<nonn. d. 48.2> Θρηικίῃ περίφοιτος ἐκώμασε Βάκχος ἀρούρῃ,
<nonn. d. 48.3> ἵππιον ἀρχεγόνοιο Φορωνέος οὖδας ἐάσας.
<nonn. d. 48.4> οὐδὲ χόλον πρήυνε παλίγκοτον ̓Ιναχὶς ̔́Ηρη
<nonn. d. 48.5> ̓́Αργεος οἰστρηθέντος, ̓Αχαιιάδων δὲ γυναικῶν
<nonn. d. 48.6> λύσσης μνῆστιν ἔχουσα πάλιν θωρήσσετο Βάκχῳ.
<nonn. d. 48.7> καὶ δολίας ἀνέφαινε λιτὰς παμμήτορι Γαίῃ,
<nonn. d. 48.8> ἔργα Διὸς βοόωσα καὶ ἠνορέην Διονύσου
<nonn. d. 48.9> γηγενέων ὀλέσαντος ἀμετρήτων νέφος ̓Ινδῶν:
<nonn. d. 48.10> καὶ Σεμέλης ὅτε παῖδα φερέσβιος ἔκλυε μήτηρ
<nonn. d. 48.11> ̓Ινδῴην ταχύποτμον ἀιστώσαντα γενέθλην,
<nonn. d. 48.12> μνησαμένη τεκέων πλέον ἔστενεν ἀμφὶ δὲ Βάκχῳ
<nonn. d. 48.13> αὐτογόνων θώρηξεν ὀρίδρομα φύλα Γιγάντων,
<nonn. d. 48.14> ὑψιλόφους ἕο παῖδας ἀνοιστρήσασα κυδοιμῷ:
<nonn. d. 48.15> “ Παῖδες ἐμοί, μάρνασθε κορυμβοφόρῳ Διονύσῳ
<nonn. d. 48.16> ἠλιβάτοις σκοπέλοισιν, ἐμῆς δ' ὀλετῆρα γενέθλης
<nonn. d. 48.17> ̓Ινδοφόνον Διὸς υἷα κιχήσατε: μηδὲ νοήσω
<nonn. d. 48.18> σὺν Διὶ κοιρανέοντα νόθον σκηπτοῦχον ̓Ολύμπου.
<nonn. d. 48.19> δήσατε, δήσατε Βάκχον, ὅπως θαλαμηπόλος εἴη,
<nonn. d. 48.20> ὁππότε Πορφυρίωνι χαρίζομαι εἰς γάμον ̔́Ηβην
<nonn. d. 48.21> καὶ Χθονίῳ Κυθέρειαν, ὅτε γλαυκῶπιν ἀείσω
<nonn. d. 48.22> εὐνέτιν ̓Εγκελάδοιο καὶ ̓́Αρτεμιν ̓Αλκυονῆος:
<nonn. d. 48.23> ἄξατέ μοι Διόνυσον, ἵνα Κρονίωνα χαλέψω
<nonn. d. 48.24> δουλοσύνην ὁρόωντα δορικτήτοιο Λυαίου:
<nonn. d. 48.25> ἠέ μιν οὐτάζοντες ἀλοιητῆρι σιδήρῳ
<nonn. d. 48.26> κτείνατέ μοι Ζαγρῆι πανείκελον, ὄφρά τις εἴπῃ
<nonn. d. 48.27> ἢ θεὸς ἢ μερόπων τις, ὅτι Κρονίδαο γενέθλῃ
<nonn. d. 48.28> γαῖα χολωομένη διδύμους θώρηξε φονῆας,
<nonn. d. 48.29> πρεσβυτέρους Τιτῆνας ἐπὶ προτέρῳ Διονύσῳ,
<nonn. d. 48.30> ὁπλοτέρους δὲ Γίγαντας ἐπ' ὀψιγόνῳ Διονύσῳ.”
<nonn. d. 48.31> ὣς φαμένη στίχα πᾶσαν ἀνεπτοίησε Γιγάντων.
<nonn. d. 48.32> γηγενέων δὲ φάλαγγες ἐπεστρατόωντο κυδοιμῷ.
<nonn. d. 48.33> ὃς μὲν ἔχων Νυσαῖον ἐδέθλιον, ὃς δὲ σιδήρῳ
<nonn. d. 48.34> ὑψινεφῆ κενεῶνα χαραδρήεντα κολάψας,
<nonn. d. 48.35> αἰχμάζων σκοπέλοισιν ἐθωρήχθη Διονύσῳ:
<nonn. d. 48.36> ὃς δὲ λόφον πετραῖον ἁλικρήπιδος ἀρούρης,
<nonn. d. 48.37> ἄλλος ἁλιζώνοιο διαρρήξας ῥάχιν ἰσθμοῦ
<nonn. d. 48.38> εἰς ἐνοπὴν ἔσπευδεν. ἀμετρήτοισι δ' ἀγοστοῖς
<nonn. d. 48.39> Πήλιον ὑψικάρηνον ἀνηκόντιζε Πελωρεὺς
<nonn. d. 48.40> γυμνώσας Φιλύρης γλαφυρὸν δόμον: ἁρπαμένου δὲ
<nonn. d. 48.41> ἀσκεπέος σκοπέλοιο γέρων ἐλελίζετο Χείρων,
<nonn. d. 48.42> ἀνδροφυὴς ἀτέλεστος ὁμήλικι σύμπλοκος ἵππῳ.
<nonn. d. 48.43> ἡμερίδων δὲ κόρυμβον ἔχων ὀλετῆρα Γιγάντων
<nonn. d. 48.44> Βάκχος ἀερσιλόφοιο κατέτρεχεν ̓Αλκυονῆος,
<nonn. d. 48.45> οὐ δόρυ θοῦρον ἔχων, οὐ φοίνιον ἆορ ἀείρων,
<nonn. d. 48.46> ἀλλὰ πολυσπερέας παλάμας ἐδάιξε Γιγάντων,
<nonn. d. 48.47> αἰχμάζων ἑλίκεσσι: φιλακρήτῳ δὲ πετήλῳ
<nonn. d. 48.48> φρικτὰ πεδοτρεφέων ἐδαΐζετο φῦλα δρακόντων:
<nonn. d. 48.49> τυπτομένων δὲ Γίγαντος ἐχιδνοκόμων κεφαλάων
<nonn. d. 48.50> αὐχένες ἀμηθέντες ἐπωρχήσαντο κονίῃ.
<nonn. d. 48.51> κτείνετο δ' ἄσπετα φῦλα: δαϊζομένων δὲ Γιγάντων
<nonn. d. 48.52> αἵματος ἀενάου ποταμοὶ ῥέον, ἀρτιχύτοις δὲ
<nonn. d. 48.53> πορφυρέοις ῥοθίοισιν ἐφοινίσσοντο χαράδραι.
<nonn. d. 48.54> γηγενέων δὲ φάλαγγες ἐβακχεύοντο δρακόντων
<nonn. d. 48.55> βόστρυχα δειμαίνοντες ἐχιδνοκόμου Διονύσου.
<nonn. d. 48.56> καὶ πυρὶ μάρνατο Βάκχος, ἐς ἠέρα δαλὸν ἰάλλων
<nonn. d. 48.57> ἀντιβίων ὀλετῆρα: δι' ὑψιπόρου δὲ κελεύθου
<nonn. d. 48.58> Βακχιὰς αὐτοέλικτος ἐπέτρεχεν ἁλλομένη φλόξ,
<nonn. d. 48.59> γυιοβόρῳ σπινθῆρι καταΐσσουσα Γιγάντων:
<nonn. d. 48.60> καί τις ἀπειλητῆρι φέρων σέλας ἀνθερεῶνι
<nonn. d. 48.61> ἡμιδαὴς σύριζε δράκων πυριθαλπέι λαιμῷ,
<nonn. d. 48.62> καπνὸν ἀποπτύων, οὐ λοίγιον ἰὸν ἰάλλων.
<nonn. d. 48.63> καὶ κλόνος ἄσπετος ἦεν: ἐπ' ἀντιβίων δὲ καρήνων
<nonn. d. 48.64> Βάκχος ἀνῃώρητο μαχήμονα δαλὸν ἀείρων,
<nonn. d. 48.65> καὶ χθονίῳ πρηστῆρι δέμας θέρμαινε Γιγάντων
<nonn. d. 48.66> ἀντίτυπον μίμημα Διοβλήτοιο κεραυνοῦ:
<nonn. d. 48.67> καὶ δαΐδες σελάγιζον: ἐπ' ̓Εγκελάδου δὲ καρήνῳ
<nonn. d. 48.68> ἠέρα θερμαίνων ἐλελίζετο πυρσὸς ἀλήτης:
<nonn. d. 48.69> ἀλλά μιν οὐκ ἐδάμασσε, καὶ οὐ χθονίου πυρὸς ἀτμῷ
<nonn. d. 48.70> ̓Εγκέλαδος γόνυ κάμψεν, ἐπεὶ πεφύλακτο κεραυνῷ.
<nonn. d. 48.71> ̓Αλκυονεὺς δ' ἀπέλεθρος ἐπεσκίρτησε Λυαίῳ
<nonn. d. 48.72> Θρηικίοις σκοπέλοις κεκορυθμένος: ἀμφὶ δὲ Βάκχῳ
<nonn. d. 48.73> ὑψινεφῆ κούφιζε ῥάχιν δυσχείμονος Αἵμου
<nonn. d. 48.74> εἰς σκοπὸν ἀχρήιστον, ἀνουτήτου Διονύσου:
<nonn. d. 48.75> καὶ σκοπιὴν ἔρριψεν: ἐφαπτόμεναι δὲ Λυαίου
<nonn. d. 48.76> νεβρίδος ἀρρήκτοιο διεσχίζοντο κολῶναι:
<nonn. d. 48.77> ̓Ημαθίης δὲ κάρηνα νέος γύμνωσε Τυφωεὺς
<nonn. d. 48.78> ὑψιφανής, προτέρῳ πανομοίιος, ὅς ποτε πολλοὺς
<nonn. d. 48.79> ῥωγαλέους κενεῶνας ἐκούφισε μητρὸς ἀρούρης,
<nonn. d. 48.80> πετραίοις βελέεσσι καταιχμάζων Διονύσου.
<nonn. d. 48.81> καί τινος ἀσπαίροντος ἐπὶ χθονὸς ἆορ ἐρύσσας
<nonn. d. 48.82> Βάκχος ἄναξ κεκόρυστο Γιγαντείοισι καρήνοις,
<nonn. d. 48.83> ἰοβόλων πλοκάμων ὀφιώδεα λήια κείρων:
<nonn. d. 48.84> καὶ στρατὸν αὐτοτέλεστον ἀτευχέι χειρὶ δαΐζων
<nonn. d. 48.85> μάρνατο λυσσήεις, χλοερῶν ἐπιβήτορα δένδρων
<nonn. d. 48.86> κισσὸν ἔχων τανύφυλλον, ἀκοντιστῆρα Γιγάντων.
<nonn. d. 48.87> καὶ νύ κε πάντας ἔπεφνεν ἑῷ ῥηξήνορι θύρσῳ,
<nonn. d. 48.88> ἀλλὰ παλινδίνητος ἑκὼν ἀνεχάζετο χάρμης,
<nonn. d. 48.89> δυσμενέας ζώοντας ἑῷ γενετῆρι φυλάσσων.
<nonn. d. 48.90> καί νύ κεν εἰς Φρυγίην ταχὺς ἔδραμεν ὠκέι ταρσῷ,
<nonn. d. 48.91> ἀλλά μιν ἄλλος ἄεθλος ἐρήτυεν, ὄφρα θανόντων
<nonn. d. 48.92> τοσσατίων ἕνα φῶτα κατακτείνειε φονῆα
<nonn. d. 48.93> Παλλήνης γενέτην θανατηφόρον, ὅς ποτε κούρης
<nonn. d. 48.94> οἶστρον ἔχων ἀθέμιστον ἁμαρτιγάμων ὑμεναίων
<nonn. d. 48.95> συζυγίην ἀνέκοπτεν, ἀμετρήτους δὲ δαΐζων
<nonn. d. 48.96> μελλογάμους μνηστῆρας ἀπέθρισεν, ὧν ὑπὸ λύθρῳ
<nonn. d. 48.97> κτεινομένων καναχηδὸν ἐφοινίσσοντο παλαῖστραι,
<nonn. d. 48.98> εἰσόκε Βάκχος ἵκανε Δίκης πρόμος: ἀγχιγάμου δὲ
<nonn. d. 48.99> Παλλήνης δυσέρωτι παριστάμενος γενετῆρι
<nonn. d. 48.100> ῥιγεδανῆς ὑμέναιον ἀτάσθαλον ᾔτεε κούρης,
<nonn. d. 48.101> ποικίλα δ' ὤρεγε δῶρα: καὶ αἰτίζοντι Λυαίῳ
<nonn. d. 48.102> φρικτὸς ἀνὴρ κήρυξε παλαισμοσύνην ὑμεναίων:
<nonn. d. 48.103> καί μιν ἄγων ἐπέβησε κακοξείνοιο παλαίστρης,
<nonn. d. 48.104> ὁππόθι τολμήεσσα δορυσσόος ἵστατο κούρη
<nonn. d. 48.105> νυμφιδίην ὤμοισιν ἐλαφρίζουσα βοείην.
<nonn. d. 48.106> καὶ τότε Κύπρις ἔην ἐναγώνιος: ἦν δ' ἐνὶ μέσσῳ
<nonn. d. 48.107> γυμνὸς ̓́Ερως καὶ στέμμα γαμήλιον ὤρεγε Βάκχῳ,
<nonn. d. 48.108> ἦν δὲ παλαισμοσύνη νυμφοστόλος: ἀργυφέῳ δὲ
<nonn. d. 48.109> ἁβρὸν ἀνεχλαίνωσεν ἑὸν δέμας εἵματι Πειθὼ
<nonn. d. 48.110> νίκην μελλογάμοιο προθεσπίζουσα Λυαίου.
<nonn. d. 48.111> καὶ βριαρῶν μελέων ἀπεδύσατο φάρεα κούρη,
<nonn. d. 48.112> καὶ δόρυ θοῦρον ἔθηκε γαμήλιον, ἁβροτέρη δὲ
<nonn. d. 48.113> Σιθονὶς ἀκρήδεμνος ἀσάμβαλος ἵστατο κούρη,
<nonn. d. 48.114> θηλυφανής, ἀσίδηρος, ἐρευθιόωντι δὲ δεσμῷ
<nonn. d. 48.115> ἀκλινέων τροχόεσσαν ἴτυν μιτρώσατο μαζῶν:
<nonn. d. 48.116> καὶ δέμας ἀσκεπὲς ἦεν, ἀμετρήτων δὲ κομάων
<nonn. d. 48.117> ἀπλεκέες πλοκαμῖδες ἐπέρρεον αὐχένι κούρης,
<nonn. d. 48.118> καὶ κνήμας ἀνέφαινε καὶ ἀσκεπέων πτύχα μηρῶν
<nonn. d. 48.119> γυμνῆς φαινομένης ἐπιγουνίδος: ἀμφὶ δὲ μηροῖς
<nonn. d. 48.120> ἥρμοσε λευκὸν ὕφασμα, γυναικείης σκέπας αἰδοῦς:
<nonn. d. 48.121> καὶ χρόα πιαλέῳ πεπαλαγμένον εἶχεν ἐλαίῳ
<nonn. d. 48.122> καὶ παλάμας πολὺ μᾶλλον, ὅπως ἀλύτων ἀπὸ χειρῶν
<nonn. d. 48.123> ὑγρὸν ὀλισθήσειε πιεζομένη χρόα κούρη.
<nonn. d. 48.124> καὶ βλοσυροῖς στομάτεσσιν ἀπειλήσασα Λυαίῳ
<nonn. d. 48.125> νυμφοκόμῳ μνηστῆρι παρίστατο, διχθάδιον δὲ
<nonn. d. 48.126> αὐχένι δεσμὸν ἔβαλλεν ὁμόζυγι πήχεος ὁλκῷ:
<nonn. d. 48.127> ἀλλὰ παλινδίνητον ἑὴν ἀνελύσατο δειρὴν
<nonn. d. 48.128> Βάκχος ἀπορρίψας ἁπαλόχροα δάκτυλα κούρης,
<nonn. d. 48.129> δεσμοῖς θηλυτέροισι περίπλοκον αὐχένα σείων:
<nonn. d. 48.130> καὶ διδύμας στεφανηδὸν ἐπ' ἰξύι χεῖρας ἑλίξας
<nonn. d. 48.131> Παλλήνην ἐτίναξε ποδῶν ἑτεραλκέι παλμῷ:
<nonn. d. 48.132> καὶ ῥοδέης παλάμης ἐδράξατο, Κυπριδίην δὲ
<nonn. d. 48.133> εἶχε παραιφασίην χιονώδεα χεῖρα πιέζων:
<nonn. d. 48.134> οὐδὲ τόσον μενέαινεν ἐπὶ χθονὶ παῖδα κυλίνδειν,
<nonn. d. 48.135> ὅσσον ἐπιψαύειν ἁπαλοῦ χροός, ἡδέι μόχθῳ
<nonn. d. 48.136> τερπόμενος: καὶ ἔκαμνε δολοπλόκον ἄσθμα τιταίνων
<nonn. d. 48.137> ὡς βροτός, ἀμβολίῃ δὲ θελήμονι κάλλιπε νίκην.
<nonn. d. 48.138> Παλλήνη δ' ἐρόεσσα πάλης τεχνήμονι παλμῷ
<nonn. d. 48.139> θηλυτέραις παλάμῃσι δέμας κούφιζε Λυαίου:
<nonn. d. 48.140> οὐδέ μιν ἠέρταζε, τόσον βάρος, ἀλλὰ καμοῦσα
<nonn. d. 48.141> ἄρσενα γυῖα λέλοιπεν ἀκινήτου Διονύσου.
<nonn. d. 48.142> καὶ θεὸς ἀντιτύπῳ περιδέσμιον ἅμματι χειρῶν
<nonn. d. 48.143> παρθενικὴν ἐρόεσσαν ἑλών, ἅτε θύρσον ἀείρων,
<nonn. d. 48.144> δόχμιον ἀμφιέλικτον ἐκούφισεν ὑψόθεν ὤμου:
<nonn. d. 48.145> χειρὶ δὲ φειδομένῃ βριαρὴν ἀπεσείσατο κούρην,
<nonn. d. 48.146> Παλλήνην δ' ἀτίνακτον ὅλην ἐτανύσσατο γαίῃ:
<nonn. d. 48.147> καὶ δολίοις βλεφάροισιν ἑὴν ἐλέλιζεν ὀπωπήν,
<nonn. d. 48.148> κούρης ἁβροκόμου κεκονιμένα γυῖα δοκεύων
<nonn. d. 48.149> καὶ πλοκάμους ῥυπόωντας ἀκηδέστοιο καρήνου.
<nonn. d. 48.150> ἀλλὰ παλινδίνητος ἀναΐξασα κονίης
<nonn. d. 48.151> ὄρθιος ἐστήριξε τὸ δεύτερον ἴχνια κούρη:
<nonn. d. 48.152> καὶ τροχαλῇ Διόνυσος ἀφειδέι γούνατος ὁρμῇ
<nonn. d. 48.153> γαστέρα Παλλήνης κρατέων ἑτεραλκέι παλμῷ
<nonn. d. 48.154> παρθενικὴν μενέαινεν ὑπὲρ δαπέδοιο κυλίνδειν,
<nonn. d. 48.155> καὶ παλάμας μετέθηκεν ἐπὶ πλευροῖσιν ἑλίξας
<nonn. d. 48.156> αὐχένα κυρτώσας ἐπικάρσιον, ἀμφὶ δὲ νώτῳ
<nonn. d. 48.157> μεσσατίῳ κύκλωσεν ὀπίστερα δάκτυλα κάμψας,
<nonn. d. 48.158> ἢ σφυρὸν ἢ κνήμην δεδοκημένος ἢ γόνυ μάρψειν.
<nonn. d. 48.159> καὶ θεὸς αὐτοκύλιστος ἑκούσιος ἤριπε γαίῃ
<nonn. d. 48.160> οὐτιδανῇ παλάμῃ νικώμενος: ἱμερόεν δὲ
<nonn. d. 48.161> φάρμακον ἔσχεν ἔρωτος, ἐνὶ γλυκερῇ δὲ κονίῃ
<nonn. d. 48.162> κουφίζων ἐρόεις ἐπὶ νηδύι φόρτον ̓Ερώτων
<nonn. d. 48.163> ὕπτιος αὐτὸς ἔμιμνε, καὶ οὐκ ἀπεσείσατο κούρην.
<nonn. d. 48.164> ἀλλά μιν ἐσφήκωσε πόθου φρενοθελγέι δεσμῷ.
<nonn. d. 48.165> ἡ δὲ ταχυστροφάλιγγι ποδῶν νωμήτορι παλμῷ
<nonn. d. 48.166> ἴχνιον ᾐώρησεν, ἐρωμανέος δὲ Λυαίου
<nonn. d. 48.167> ἄρσενα λύσατο χεῖρα: θεὸς δ' ὑπ' ὀλίζονι ῥιπῇ
<nonn. d. 48.168> γυῖα μεταστρέψας ῥοδέην ἐτανύσσατο κούρην
<nonn. d. 48.169> ἐν δαπέδῳ στορέσας: καὶ ἐπὶ χθονὶ κέκλιτο κούρη
<nonn. d. 48.170> χεῖρας ἐφαπλώσασα: τιταινομένης δ' ἐπὶ πέζῃ
<nonn. d. 48.171> εὐπαλάμῳ σφήκωσεν ὁμόζυγον αὐχένα δεσμῷ.
<nonn. d. 48.172> ̓Ωκυτέροις δὲ πόδεσσι πατὴρ κατὰ μέσσον ὀρούσας
<nonn. d. 48.173> ἀθλεύειν ἐθέλουσαν ἑὴν ἀνεσείρασε κούρην,
<nonn. d. 48.174> καὶ γαμίην ἀνέκοψεν ἀεθλοσύνην ὑμεναίων
<nonn. d. 48.175> νίκην ἱμερόεσσαν ἐπιτρέψας Διονύσῳ,
<nonn. d. 48.176> μή μιν ἀποκτείνειεν ἔχων ἀστεμφέι δεσμῷ.
<nonn. d. 48.177> καὶ Διὸς αἰνήσαντος ἀεθλοφόρον μετὰ νίκην
<nonn. d. 48.178> γνωτὸν ̓́Ερως ἔστεψε γάμων πομπῆι κορύμβῳ
<nonn. d. 48.179> ἱμερτὴν τελέσαντα παλαισμοσύνην ὑμεναίων.
<nonn. d. 48.180> καὶ πέλε τοῖος ἄεθλος ὁμοίιος, ὡς ὅτε κούρην
<nonn. d. 48.181> χρυσοφαῆ προπάροιθε γαμήλια δῶρα κυλίνδων
<nonn. d. 48.182> ̔Ιππομένης νίκησεν ἐπειγομένην ̓Αταλάντην.
<nonn. d. 48.183> ἀλλ' ὅτε νυμφοκόμοιο πάλης ἐτέλεσσεν ἀγῶνα
<nonn. d. 48.184> Βάκχος, ἔτι στάζων γαμίους ἱδρῶτας ἀέθλων
<nonn. d. 48.185> Σιθόνα μὲν πρήνιξε τετυμμένον ὀξέι θύρσῳ,
<nonn. d. 48.186> μνηστήρων ὀλετῆρα, κυλινδομένου δὲ κονίῃ
<nonn. d. 48.187> κούρῃ θύρσον ἔδωκε μιαιφόνον ἕδνον ̓Ερώτων.
<nonn. d. 48.188> καὶ γάμος ἦν πολύυμνος: ἀσιγήτῳ δ' ἐνὶ παστῷ
<nonn. d. 48.189> Σειληνοὶ κελάδησαν, ἐπωρχήσαντο δὲ Βάκχαι,
<nonn. d. 48.190> καὶ Σάτυροι μεθύοντες ἀνέπλεκον ὕμνον ̓Ερώτων
<nonn. d. 48.191> συζυγίην μέλποντες ἀεθλοφόρων ὑμεναίων.
<nonn. d. 48.192> Νηρεΐδων δὲ φάλαγγες ὑπὸ σφυρὰ γείτονος ἰσθμοῦ
<nonn. d. 48.193> νυμφιδίῃ Διόνυσον ἐμιτρώσαντο χορείῃ,
<nonn. d. 48.194> καὶ μέλος ἐφθέγξαντο, παρὰ Θρήικι δὲ πόντῳ
<nonn. d. 48.195> ξεινοδόκος Βρομίοιο γέρων ὠρχήσατο Νηρεύς,
<nonn. d. 48.196> καὶ γαμίῃ Γαλάτεια περισκαίρουσα θαλάσσῃ
<nonn. d. 48.197> Παλλήνην ἐλίγαινε συναπτομένην Διονύσῳ,
<nonn. d. 48.198> καὶ Θέτις ἐσκίρτησε, καὶ εἰ πέλε νῆις ̓Ερώτων,
<nonn. d. 48.199> καὶ γαμίην ἔστεψεν ἁλιζώνου ῥάχιν ἰσθμοῦ
<nonn. d. 48.200> Παλλήνης ὑμέναιον ἀνευάζων Μελικέρτης:
<nonn. d. 48.201> καί τις ̔Αμαδρυάδων φλογερῇ παρὰ γείτονι Λήμνῳ
<nonn. d. 48.202> νυμφιδίην Θρήισσαν ̓Αθωιὰς ἥψατο πεύκην.
<nonn. d. 48.203> καὶ φιλίοις ὀάροισι παρηγορέων ἕο νύμφην
<nonn. d. 48.204> μυρομένην γενετῆρα φιλεύιος εἶπεν ἀκοίτης:
<nonn. d. 48.205> “ Παρθένε, μὴ στενάχιζε τεὸν δυσέρωτα τοκῆα:
<nonn. d. 48.206> παρθένε, μὴ στενάχιζε τεῆς μνηστῆρα κορείης:
<nonn. d. 48.207> τίς γενέτης ἔσπειρε καὶ εἰς γάμον ἤγαγε κούρην;
<nonn. d. 48.208> σὸν κενεὸν λίπε πένθος, ὅτι κταμένοιο τοκῆος,
<nonn. d. 48.209> Σιθόνος ὑμετέροιο, Δίκη γελόωσα χορεύει,
<nonn. d. 48.210> χερσὶ δὲ παρθενίῃσι γαμήλιον ἁψαμένη πῦρ,
<nonn. d. 48.211> ἡ γάμον ἀγνώσσουσα, τεὸν γάμον εἰσέτι μέλπει,
<nonn. d. 48.212> Οἰνόμαον πάλιν ἄλλον ὀπιπεύουσα θανόντα:
<nonn. d. 48.213> Οἰνόμαος μὲν ὄλωλε, καταφθιμένου δὲ τοκῆος
<nonn. d. 48.214> τέρπεται ̔Ιπποδάμεια δὺν ἀρτιγάμῳ παρακοίτῃ.
<nonn. d. 48.215> καὶ σὺ τεοῦ γενέταο πόθους ῥίψασα θυέλλαις
<nonn. d. 48.216> τέρπεο βοτρυόεντι συναπτομένη παρακοίτῃ,
<nonn. d. 48.217> μῶμον ἀλευομένη πατρώιον: οὕ σε διδάξω
<nonn. d. 48.218> Σιθόνος ἐχθρὸν ἔρωτα καὶ ἀμβολίην ὑμεναίων,
<nonn. d. 48.219> ὃς φονίῃ παλάμῃ γαμβροκτόνον ἔγχος ἀείρων
<nonn. d. 48.220> γηραλέην σε τέλεσσεν, ἀπειρήτην ̓Αφροδίτης,
<nonn. d. 48.221> συζυγίην δ' ἐκέδασσεν ἀνυμφεύτων σέο λέκτρων.
<nonn. d. 48.222> μνηστήρων σκοπίαζε σεσηπότα λείψανα νεκρῶν,
<nonn. d. 48.223> οὓς Παφίη κόσμησε καὶ ἔκτανε θοῦρις ̓Ερινύς:
<nonn. d. 48.224> ἠνίδε κεῖνα κάρηνα θαλύσια σεῖο μελάθρων,
<nonn. d. 48.225> λύθρον ἔτι στάζοντα κακοξείνων ὑμεναίων.
<nonn. d. 48.226> Σιθόνος οὐ μεθέπεις χθόνιον γένος: οὐράνιος δὲ
<nonn. d. 48.227> πείθομαι ὥς σε λόχευσε τεὸς Θρηίκιος ̓́Αρης,
<nonn. d. 48.228> πείθομαι, ὡς Κυθέρεια τεὴν ὤδινε γενέθλην:
<nonn. d. 48.229> καὶ σὺ τεῶν διδύμων ἀπεμάξαο θεσμὰ τοκήων,
<nonn. d. 48.230> ̓́Αρεος ἦθος ἔχουσα καὶ ἀγλαΐνη ̓Αφροδίτης:
<nonn. d. 48.231> πείθομαι, ὥς σε φύτευσεν ἅναξ ἐναγώνιος ̔Ερμῆς
<nonn. d. 48.232> ἁβρὰ τελεσσιγάμοιο μολὼν ἐπὶ δέμνια Πειθοῦς,
<nonn. d. 48.233> καί σε παλαισμοσύνην ἐδιδάξατο πομπὸν ̓Ερώτων.”
<nonn. d. 48.234> εἶπε παρηγορέων ἀχέων παιήονι μύθῳ,
<nonn. d. 48.235> μυρομένης δ' εὔνησεν ἐπήρατα δάκρυα κούρης.
<nonn. d. 48.236> καὶ γαμίης δήθυνεν ἐπὶ χρόνον ἐγγύθι νύμφης
<nonn. d. 48.237> τερπόμενος φιλότητι νεοζυγέων ὑμεναίων.
<nonn. d. 48.238> Παλλήνης δὲ μέλαθρα λιπὼν καὶ Θρῇκα Βορῆα
<nonn. d. 48.239> ̔Ρείης εἰς δόμον ἦλθεν, ὅπῃ Φρυγίῃ παρὰ πέζῃ
<nonn. d. 48.240> δαίμονος εὐώδινος ἕσαν Κυβεληίδες αὐλαί.
<nonn. d. 48.241> ἐνθάδε θηρεύουσα παρὰ σφυρὰ Δίνδυμα πέτρης
<nonn. d. 48.242> ̔Ρυνδακὶς οὐρεσίφοιτος ἀέξετο παρθένος Αὔρη,
<nonn. d. 48.243> εἰσέτι νῆις ̓́Ερωτος, ὁμόδρομος ἰοχεαίρης,
<nonn. d. 48.244> ἀπτολέμων φεύγουσα νοήματα παρθενικάων,
<nonn. d. 48.245> ̓́Αρτεμις ὁπλοτέρη Ληλαντιάς, ἥν ποτε Τιτὴν
<nonn. d. 48.246> νυμφεύσας Περίβοιαν ἀπόσπορον ̓Ωκεανοῖο
<nonn. d. 48.247> πρεσβυγενὴς Λήλαντος ἀελλόπον ἤροσε κούρην,
<nonn. d. 48.248> κούρην ἀντιάνειραν, ἀπειρήτην ̓Αφροδίτης.
<nonn. d. 48.249> ἡ μὲν ἀνεβλάστησεν ὑπέρτερος ἥλικος ἥβης,
<nonn. d. 48.250> ἱμερτὴ ῥοδόπηχυς, ἀεὶ χαίρουσα κολώναις:
<nonn. d. 48.251> πολλάκι δ' ἀγρώσσουσα κατέτρεχε λυσσάδος ἄρκτου,
<nonn. d. 48.252> καὶ δόρυ θοῦρον ἔπεμπε καταιχμάζουσα λεαίνης,
<nonn. d. 48.253> οὐ κεμάδας κτείνουσα καὶ οὐ βάλλουσα λαγωούς:
<nonn. d. 48.254> ἀλλὰ δαφοινήεσσαν ἐλαφρίζουσα φαρέτρην
<nonn. d. 48.255> ὠμοβόρων τόξευεν ὀρίδρομα φῦλα λεόντων
<nonn. d. 48.256> θηροφόνοις βελέεσσιν: ἐπωνυμίῃ δὲ καὶ ἔργῳ
<nonn. d. 48.257> ὀξύτατον δρόμον εἶχεν ὀρειάσι σύνδρομος αὔραις.
<nonn. d. 48.258> καί ποτε διψαλέοιο πυραυγέι καύματος ὥρῃ
<nonn. d. 48.259> παρθένος ὑπνώουσα πόνων ἀμπαύετο θήρης:
<nonn. d. 48.260> καὶ δέμας ἁπλώσασα Κυβηλίδος ὑψόθι ποίης
<nonn. d. 48.261> κρᾶτα παρακλίνασα σαόφρονος ἔρνεϊ δάφνης
<nonn. d. 48.262> εὗδε μεσημβρίζουσα, καὶ ἐσσομένων ὑμεναίων
<nonn. d. 48.263> ἱμερτήν ἐνόησε προμάντιος ὄψιν ὀνείρου,
<nonn. d. 48.264> ὅττι θεός πυρόεις τανύσας βέλος αἴθοπι νευρῇ
<nonn. d. 48.265> θοῦρος ̓́Ερως τόξευε λαγωβόλος ἔνδοθι λόχμης,
<nonn. d. 48.266> οὐτιδανοῖς βελέεσσιν ὀιστεύων στίχα θηρῶν:
<nonn. d. 48.267> παιδὶ δὲ θηρεύοντι συνέμπορος υἱέι Μύρρης
<nonn. d. 48.268> Κύπρις ἔην γελόωσα: καὶ ἵστατο παρθένος Αὔρη,
<nonn. d. 48.269> ̓Αρτέμιδος μετὰ τόξον ἀήθεος ὑψόθεν ὤμου
<nonn. d. 48.270> ἀγρευτῆρος ̓́Ερωτος ἐλαφρίζουσα φαρέτρην:
<nonn. d. 48.271> αὐτὰρ ὁ θῆρας ἔπεφνεν, ἕως ἐκορέσσατο νευρῆς
<nonn. d. 48.272> βάλλων πορδαλίων βλοσυρὸν στόμα καὶ γένυν ἄρκτου,
<nonn. d. 48.273> ζωγρήσας δὲ λέαιναν ἑῷ πανθελγέι κεστῷ
<nonn. d. 48.274> θῆρα πιεζομένην φιλοπαίγμονι δεῖξε τεκούσῃ:
<nonn. d. 48.275> παρθενικὴ δ' ἐδόκησε κατὰ κνέφας, ὅττι καὶ αὐτήν
<nonn. d. 48.276> πῆχυν ἐπικλίνουσαν ̓Αδώνιδι καὶ Κυθερείῃ
<nonn. d. 48.277> μάργος ̓́Ερως ἐρέθιζεν, ὑπογνάμπτων ̓Αφροδίτῃ
<nonn. d. 48.278> ληιδίης, γόνυ δοῦλον ὑπερφιάλοιο λεαίνης,
<nonn. d. 48.279> τοῖον ἔπος βοόων: “στεφανηφόρε μῆτερ ̓Ερώτων,
<nonn. d. 48.280> αὐχένα σοι κλίνουσαν ἄγω φιλοπάρθενον Αὔρην:
<nonn. d. 48.281> ἀλλά, ποθοβλήτοιο χορίτιδες ̓Ορχομενοῖο,
<nonn. d. 48.282> στέψατε κεστόν ἱμάντα γαμοστόλον, ὅττι μενοινήν
<nonn. d. 48.283> τοσσατίην νίκησεν ἀνικήτοιο λεαίνης.”
<nonn. d. 48.284> τοῖον ἔπος μαντῷον ὀρεστιάς ἔδρακεν Αὔρη:
<nonn. d. 48.285> οὐδὲ μάτην πρὸς ̓́Ερωτας ἔην ὄναρ, ὅττι καί αὐτοὶ
<nonn. d. 48.286> εἰς λίνον ἄνδρα φέρουσι καὶ ἀγρώσσουσι γυναῖκα.
<nonn. d. 48.287> κούρη δ' ἐγρομένη πινυτόφρονι μαίνετο δάφνῃ,
<nonn. d. 48.288> καὶ Παφίῃ καὶ ̓́Ερωτι μαχέσσατο, καὶ πλέον ̔́Υπνῳ
<nonn. d. 48.289> χώσατο τολμήεντι, καὶ ἠπείλησεν ̓Ονείρῳ,
<nonn. d. 48.290> καὶ πετάλοις νεμέσιζε καὶ ἀφθόγγῳ φάτο φωνῇ:
<nonn. d. 48.292> “Δάφνη, τί κλονέεις με; τί Κύπριδι καὶ σέο δένδρῳ;
<nonn. d. 48.293> ἀασάμην εὕδοβσα τεοὺς ὑπὸ γείτονας ὄζους
<nonn. d. 48.294> σὸν φυτόν ἐλπομένη φιλοπάρθενον, ὑμετέρης δὲ
<nonn. d. 48.295> φήμης οὐκ ἐτύχησα καὶ ἐλπίδος: ὣς ἄρα, Δάφνη,
<nonn. d. 48.296> σὸν δέμας ἀλλάξασα τεὸν νόον εὗρες ἀμεῖψαι;
<nonn. d. 48.297> μὴ γαμίῃ μετὰ πότμον ὑποδρήσσεις ̓Αφροδίτῃ;
<nonn. d. 48.298> οὐ πινυτῆς τόδε δένδρον, ἀπ' ἀρτιγάμοιο δὲ νύμφης;
<nonn. d. 48.291> οὐ νέμεσις παρὰ μύρτον ὀνείρατα ταῦτα νοῆσαι,
<nonn. d. 48.299> μαχλάδος οὗτος ὄνειρος ἐπάξιος: ἦ ῥά σε Πειθώ,
<nonn. d. 48.300> ἦ ῥά σε χειρὶ φύτευσε τεὸς δαφναῖος ̓Απόλλων;”
<nonn. d. 48.301> εἶπεν ὁμοῦ κοτέουσα φυτῷ καὶ ̓́Ερωτι καὶ ̔́Υπνῳ.
<nonn. d. 48.302> καί ποτε θηρεύουσα κατ' οὔρεα δεσπότις ἄγρης
<nonn. d. 48.303> καύματος αἰθαλόεντος ἱμασσομένη χρόα πυρσῷ
<nonn. d. 48.304> Αρτεμις ἔντυε δίφρον, ὅπως ἅμα Νηίσι Νύμφαις
<nonn. d. 48.305> θερμὸν ὀρεσσιχύτοισι δέμας ψύξειε λοετροῖς,
<nonn. d. 48.306> ἡνίκα μέσσον ἔην φλογερὸν θέρος, ἡνίκα πάλλων
<nonn. d. 48.307> καρχαλέης πυρόεντα μεσημβρινὸν ἦχον ἱμάσθλης
<nonn. d. 48.308> ἠέλιος σελάγιζε λεοντείων ἐπὶ νώτων.
<nonn. d. 48.309> καὶ κεμάδας ζυγίοισι συνεκλήισσε λεπάδνοις
<nonn. d. 48.310> Αρτεμις οὐρεσίφοιτος: ἐπεμβαίνουσα δέ δίφρου
<nonn. d. 48.311> λάζετο καὶ μάστιγα καὶ ἡνία παρθένος Αὔρη,
<nonn. d. 48.312> καὶ κεραὴν ἤλαυνε θυελλήεσσαν ἀπήνην.
<nonn. d. 48.313> ἀενάου δέ θύγατρες ἀνάμπυκες ̓Ωκεανοῖο
<nonn. d. 48.314> δμωίδες ἐρρώοντο συνήλυδες ἰοχεαίρῃ,
<nonn. d. 48.315> ὦν ἡ μέν ταχύγουνος ἔην προκέλευθος ἀνάσσης,
<nonn. d. 48.316> ἄλλη δ' ἰσοκέλευθος ἀναστείλασα χιτῶνα
<nonn. d. 48.317> ἐγγὺς ἔην, ἑτέρη δὲ τανυκνήμιδος ἀπήνης
<nonn. d. 48.318> ἁπτομένη πείρινθος ὁμόδρομον εἶχε πορείην.
<nonn. d. 48.319> καὶ σέλας ἰοχέαιρα διαυγάζουσα προσώπου
<nonn. d. 48.320> ἀμφιπόλων ἤστραψεν ὑπέρτερος, ὡς ὅτε δίφρῳ
<nonn. d. 48.321> αἰθερίῳ πέμπουσα φιλαγρύπνων φλόγα πυρσῶν
<nonn. d. 48.322> ἀννεφέλους ἀκτῖνας ὀιστεύουσα Σελήνη
<nonn. d. 48.323> πλησιφαὴς ἀνέτειλε πυριτρεφέων μέσον, ἄστρων,
<nonn. d. 48.324> οὐρανίην στίχα πᾶσαν ἀμαλδύνουσα προσώπῳ:
<nonn. d. 48.325> τῇ σέλας ἶσον ἔχουσα διέτρεχεν ̓́Αρτεμις ὕλην,
<nonn. d. 48.326> εἰσόκε χῶρον ἵκανεν, ὅπῃ κελάδοντι ῥεέθρῳ
<nonn. d. 48.327> Σαγγαρίου ποταμοῖο Διιπετὲς ἕλκεται ὕδωρ.
<nonn. d. 48.328> αὔρη δ' ἀμφιέλισσαν ἑὴν ἀνέκοψεν,
<nonn. d. 48.329> καὶ κεμάδας χρυσέοισιν ἀνακρούουσα χαλινοῖς
<nonn. d. 48.330> ἀμφὶ ῥοὰς ἔστησε φεραυγέα δίφρον ἀνάσσης:
<nonn. d. 48.331> καὶ θεός ἐκ δίφροιο κατέδραμεν: ἐκ δέ οἱ ὤμων
<nonn. d. 48.332> τόξα μὲν Οὖπις ἔδεκτο, καὶ ἰοδόκην ̔Εκαέργη,
<nonn. d. 48.333> ̓Ωκεανοῦ δέ θύγατρες ἐύπλοκα δίκτυα θήρης:
<nonn. d. 48.334> καὶ κύνας... ἐνδρομίδας δὲ ποδῶν ἀνελύσατο Λοξώ.
<nonn. d. 48.335> ἡ δὲ μεσημβρίζουσα σέβας φιλοπάρθενον αἰδοῦς
<nonn. d. 48.336> ἐν προχοαῖς ἐφύλαξε, διερπύζουσα ῥοάων
<nonn. d. 48.337> ἴχνεσι φειδομένοισι, καὶ ἐκ ποδὸς ἄχρι καρήνου
<nonn. d. 48.339> ἀκροβαφῆ κατὰ βαιὸν ἀναστείλασα χιτῶνα,
<nonn. d. 48.338> ἀμφιπερισφίγγουσα πόδας διδυμάονι μηρῷ
<nonn. d. 48.340> κρυπτόμενον μετρηδὸν ὅλον δέμας ἔκλυσε κούρη.
<nonn. d. 48.341> λοξὰ δέ παπταίνουσα δι' ὕδατος εὔσκοπος Αὔρη
<nonn. d. 48.342> τολμηροῖς βλεφάροισιν ἀναιδήτοιο προσώπου
<nonn. d. 48.343> ἁγνὸν ἀθηήτοιο δέμας διεμέτρεε κούρης,
<nonn. d. 48.344> θέσκελον εἰσορόωσα σαόφρονος εἶδος ἀνάσσης:
<nonn. d. 48.345> καὶ πόδας ἁπλώσασα τιταινομένων παλαμάων
<nonn. d. 48.346> δαίμονι νηχομένῃ συνενήχετο παρθένος Αὔρη.
<nonn. d. 48.347> ἡμιφανὴς δ' ἀτέλεστος ἔσω ποταμηίδος ὄχθης
<nonn. d. 48.348> ἰκμαλέας ῥαθάμιγγας ἀποσμήξασα κομάων...
<nonn. d. 48.349> ̓́Αρτεμις ἀγροτέρη: σχεδόθεν δέ οἱ ἀγρότις Αὔρη
<nonn. d. 48.350> μαζοὺς ἀμφαφόωσα θεημάχον ἴαχε φωνήν:
<nonn. d. 48.351> “̓́Αρτεμι, μοῦνον ἔχεις φιλοπάρθενον οὔνομα κούρης,
<nonn. d. 48.353> ὅττι διὰ στέρνων κεχαλασμένον ἄντυγα θηλῆς
<nonn. d. 48.352> θῆλυν ἔχεις Παφίης, οὐκ ἄρσενα μαζὸν ̓Αθήνης,
<nonn. d. 48.354> καὶ ῥοδέους σπινθῆρας ὀιστεύουσι παρειαί:
<nonn. d. 48.355> ἀλλὰ δέμας μεθέπουσα ποθοβλήτοιο θεαίνης
<nonn. d. 48.356> καὶ σὺ γάμων βασίλευε σὺν ἁβροκόμῳ Κυθερείῃ,
<nonn. d. 48.357> δεξαμένη θαλάμοις τινὰ νυμφίον: ἢν δ' ἐθελήσῃς,
<nonn. d. 48.358> ̔Ερμείῃ παρίαυε καί ̓́Αρεϊ, λεῖψον ̓Αθήνην:
<nonn. d. 48.359> ἤν δ' ἐθέλῃς, ἀνάειρε βέλος καὶ τόξον ̓Ερώτων,
<nonn. d. 48.360> εἰ μεθέπεις θρασὺν οἶστρον ὀιστοκόμοιο φαρέτρης.
<nonn. d. 48.361> ἱλήκοι τεὸν εἶδος: ἐγὼ σέο μᾶλλον ἀρείων:
<nonn. d. 48.362> δέρκεο, πῶς μεθέπω βριαρὸν δέμας: ἠνίδε μορφὴν
<nonn. d. 48.363> ἄρσενα καὶ Ζεφύροιο θοώτερον ἴχνιον Αὔρης:
<nonn. d. 48.364> δέρκεο, πῶς σφριγόωσι βραχίονες: ἠνίδε μαζοὺς
<nonn. d. 48.365> ὄμφακας οἰδαίνοντας ἀθήλεας: ἦ τάχα φαίης,
<nonn. d. 48.366> ὅττι τεοὶ γλαγόεσσαν ἀναβλύζουσιν ἐέρσην:
<nonn. d. 48.367> πῶς παλάμην μεθέπεις ἁπαλόχροα; πῶς σέο μαζοὶ
<nonn. d. 48.368> οὔ τινα κύκλου ἔχουσι περίτροχον, οἷά περ Αὔρης,
<nonn. d. 48.369> αὐτόματοι κήρυκες ἀσυλήτοιο κορείης;”
<nonn. d. 48.370> ἔννεπε κερτομέουσα: κατηφιόωσα δὲ σιγῇ
<nonn. d. 48.371> σύννομος οἰδαίνοντι χόλῳ κυμαίνετο δαίμων,
<nonn. d. 48.372> καὶ φονίους σπινθῆρας ἀνηκόντιζον ὀπωπαί:
<nonn. d. 48.373> ἐκ προχοῆς δ' ἀνέπαλτο, πάλιν δ' ἔνδυνε χιτῶνα,
<nonn. d. 48.374> καὶ καθαραῖς λαγόνεσσι τὸ δεύτερον ἥρμοσε μίτρην
<nonn. d. 48.375> ἀχνυμένη. νέμεσιν δὲ μετήιεν: εὗρε δὲ κούρην
<nonn. d. 48.376> ὑψινεφῆ παρὰ Ταῦρον, ὅπῃ παρὰ γείτονι Κύδνῳ
<nonn. d. 48.377> παῦσε Τυφαονίης ὑψαύχενα κόμπον ἀπειλῆς:
<nonn. d. 48.378> καὶ τροχὸς αὐτοκύλιστος ἔην παρὰ ποσσὶν ἀνάσσης
<nonn. d. 48.379> σημαίνων, ὅτι πάντας ἀγήνορας εἰς πέδον ἕλκει
<nonn. d. 48.380> ὑψόθεν εἰλυφόωσα δίκης ποινήτορι κύκλῳ,
<nonn. d. 48.381> δαίμων πανδαμάτειρα, βίου στρωφῶσα πορείην:
<nonn. d. 48.382> ἀμφὶ δέ οἱ πεπότητο παρὰ θρόνον ὄρνις ἀλάοτωρ,
<nonn. d. 48.383> γρὺψ πτερόεις, πισύρων δὲ ποδῶν κουφίζετο παλμῷ
<nonn. d. 48.384> δαίμονος ἱπταμένης αὐτάγγελος, ὅττι καὶ αὐτὴ
<nonn. d. 48.385> τέτραχα μοιρηθέντα διέρχεται ἕδρανα κόσμου:
<nonn. d. 48.386> ἀνέρας ὑψιλόφους ἀλύτῳ σφίγγουσα χαλινῷ,
<nonn. d. 48.387> ἀντίτυπον μίμημα, καὶ ὡς κακότητος ἱμάσθλῃ,
<nonn. d. 48.388> ὡς τροχὸν αὐτοκύλιστον, ἀγήνορα φῶτα κυλίνδει.
<nonn. d. 48.389> ἔγνω δ' ὡς ἐνόησε θεὰ χλοάοντι προσώπῳ
<nonn. d. 48.390> ̓́Αρτεμιν ἀχνυμένην φονίης πλήθουσαν ἀπειλῆς,
<nonn. d. 48.391> καί μιν ἀνειρομένη φιλίῳ μειλίξατο μύθῳ:
<nonn. d. 48.392> “σὸν χόλον, ἰοχέαιρα, τεαὶ βοόωσιν ὀπωπαί:
<nonn. d. 48.393> ̓́Αρτεμι, τίς κλονέει σε θεημάχος υἱὸς ̓Αρούρης;
<nonn. d. 48.394> τίς πάλιν ἐβλάστησεν ὑπὲρ δαπέδοιο Τυφωεύς;
<nonn. d. 48.395> μὴ Τιτυὸς παλίνορσος ἐρωμανὲς ὄμμα τιταίνων
<nonn. d. 48.396> εἵματος ἀψαύστοιο τεῆς ἔψαυσε τεκούσης;
<nonn. d. 48.397> ̓́Αρτεμι, πῇ σέο τόξα καὶ ̓Απόλλωνος ὀιστοί;
<nonn. d. 48.398> τίς πάλιν ̓Ωρίων σε βιάζεται; εἰσέτι κεῖται
<nonn. d. 48.399> κεῖνος, ὃς ὑμετέροιο τάλας ἔψαυαε χιτῶνος,
<nonn. d. 48.400> μητρὸς ἔσω λαγάνων νέκυς ἄπνοος: εἰ δέ τις ἀνὴρ
<nonn. d. 48.401> χερσὶ ποθοβλήτοισι τεῶν ἐδράξατο πέπλων,
<nonn. d. 48.402> σκορπίον ἄλλον ἄεξε τεῆς ποινήτορα μίρης:
<nonn. d. 48.403> εἰ δὲ πάλιν θρασὺς ̓͂Ωτος ἢ αὐχήεις ̓Εφιάλτης
<nonn. d. 48.404> συζυγίην μενέαινε τεῶν ἀκίχητον ̓Ερώτων,
<nonn. d. 48.405> κτεῖνον ἀνυμφεύτοιο τεῆς μνηστῆρα κορείης:
<nonn. d. 48.406> εἰ δὲ γυνὴ πολύτεκνος ἀνιάζει σέο Λητώ,
<nonn. d. 48.407> ἄλλη λαϊνέη Νιόη κλαύσειε γενέθλην:
<nonn. d. 48.408> τίς φθόνος, εἰ λἰ λίθον ἄλλον ὑπὲρ Σιπύλοιο τελέσσω;
<nonn. d. 48.409> μή σε πατὴρ διὰ λέκτρα μετὰ γλαυκῶπιν ὀρίνει;
<nonn. d. 48.410> μὴ τεὸν ̔Ερμάωνι γάμον κατένευσε Κρονίων,
<nonn. d. 48.411> οἷα καὶ ̔Ηφαίστῳ καθρῆς ὑμέναιον ̓Αθήνης;
<nonn. d. 48.412> εἰ δὲ γυνὴ κλονέει σε, τεὴν ἅτε μητέρα Λητώ,
<nonn. d. 48.413> ἔσσομαι ἀχνυμένης τιμήορος ἰοχεαίρης.”
<nonn. d. 48.414> οὔ πω μῦθος ἔληγεν: ἀλεξικάκῳ δὲ θεαίνῃ
<nonn. d. 48.415> τοῖον ἔπος φθαμένη σκυλακοτρόφος ἴαχε κούρη:
<nonn. d. 48.416> “Παρθένε πανδαμάτειρα, κυβερνήτειρα γενέθλης,
<nonn. d. 48.417> οὐ Ζεύς, οὐ Νιόβη με, καὶ οὐ θρασὺς ̓͂Ωτος ὀρίνει:
<nonn. d. 48.418> οὐ Τιτυὸς βαθύπεπλον ἐμὴν ἀνεσείρασε Λητώ:
<nonn. d. 48.419> οὐ νέος ̓Ωρίων με βιάζεται, νἱὸς ̓Αρούρης:
<nonn. d. 48.420> ἀλλά με κερτομέουσα βαρύστομος ὀξέι μύθῳ
<nonn. d. 48.421> ἤκαχε Ληλάντοιο πάις, δυσπάρθενος Λὔρη:
<nonn. d. 48.422> ἀλλὰ τί σοι τάδε πάντα διίξομαι; αἰδέομαι γὰρ
<nonn. d. 48.423> αἶσχος ἐμῶν μελέων ἐνέπειν καὶ ὀνείδεα μαζῶν:
<nonn. d. 48.424> μητρὶ δ' ἐμῇ πάθον ἄλγος ὁμοίιον: ἀμφότερον γὰρ
<nonn. d. 48.425> ἐν Φρυγίῃ Νιόβη διδυμητόκον ἤκαχε Λητώ,
<nonn. d. 48.426> καὶ πἁλιν ἐν Φρυγίῃ με θεημάχος ἤκαχεν Λὔρη:
<nonn. d. 48.427> ἀλλ' ἡ μὲν νόθον εἶδος ἀμειψαμένη πόρε ποινήν,
<nonn. d. 48.428> Τανταλὶς αἰνοτόκεια, καὶ εἰσέτι δάκρυα λείβει
<nonn. d. 48.429> ὄμμασι πετραίοισιν: ἀνιηθεῖσα δὲ μούνη
<nonn. d. 48.430> αἶσχος ἔχω νήποινον, ἐπεὶ φιλοπάρθενος Αὔρη
<nonn. d. 48.431> δάκρυσιν οὐ λίθον εἶχε λελουμένον, οὐκ ἴδε πηγὴν
<nonn. d. 48.432> μῶμον ἀπαγγέλλουσαν ἀφειδέος ἀνθερεῶνος.
<nonn. d. 48.433> ἀλλὰ σὺ κυδαίνουσα τεὴν Τιτηνίδα φύτλην
<nonn. d. 48.434> δός μετὰ μητρῴην ἑτέρην χάριν, ὄφρα νοήσω
<nonn. d. 48.435> λαϊνέης ἀτίνακτν ἀμειβομένης δέμας Αὔρης:
<nonn. d. 48.436> μηδὲ τεὴν ἔμφυλον ὀδυρομένην λίπε κούρην,
<nonn. d. 48.437> μή μοι ἐπεγγελόωσαν ἴδω πάλιν ἄτροπον Αὔρην,
<nonn. d. 48.438> ἠέ μιν οἰστρήσειε τεὴ χαλκήλατος ἅρπη.”
<nonn. d. 48.439> ὣς φαμένην θάρσυνε θεὰ καὶ ἀμείβετο μύθῳ:
<nonn. d. 48.440> “Λητῴη φυγόδεμνε, κυνοσσόε, σύγγονε Φοίβου,
<nonn. d. 48.441> οὐ μὲν ἐμῷ δρεπάνῳ Τιτηνίδα παῖδα δαμάσσω,
<nonn. d. 48.442> οὐδέ μιν ἐν Φρυγίῃ τελέσω πετρώδεα νύμφην,
<nonn. d. 48.443> Τιτήνων γεγαυῖα παλαίτατον αἷμα καὶ αὐτή,
<nonn. d. 48.444> μή ποτέ μοι μέμψαιτο πατὴρ Λήλαντος ἀκούων:
<nonn. d. 48.445> ἓν δέ σοι, ἰοχέαιρα, χαρίζομαι: ἀγρότις Αὔρη
<nonn. d. 48.446> παρθενικὴν ἤλεγξε, καὶ οὐκέτι παρθένος ἔσται:
<nonn. d. 48.447> καί μιν ἐσαθρήσειας ὀρεσσιχύτου διὰ κόλπου
<nonn. d. 48.448> δάκρυσι πηγαίοισιν ὀδυρομένην ἔτι μίτρην.”
<nonn. d. 48.449> εἶπε παρηγορέουσα: καὶ οὔρεα κάλλιπε κούρη
<nonn. d. 48.450> ̓́Αρτεμις ἑζομένη κεμάδων τετράζυγι δίφρῳ,
<nonn. d. 48.451> καὶ Φρυγίης ἐπέβαινεν. ὁμοζήλῳ πορείῃ
<nonn. d. 48.452> παρθένος ̓Αδρήστεια μετήιε δύσμαχον Αὔρην,
<nonn. d. 48.453> γρῦπας ἁμιλλητῆρας ὑποζεύξασα χαλινῷ:
<nonn. d. 48.454> καὶ ταχινὴ πεφόρητο δι' ἠέρος ὀξέι δίφρῳ,
<nonn. d. 48.455> καὶ δρόμον ἐστήριξεν ὑπὲρ Σιπύλοιο καρήνων
<nonn. d. 48.456> Τανταλίδος προπάροιθε λιθογλήνοιο προσώπου,
<nonn. d. 48.457> πτηνῶν τετραπόδων σκολιοὺς σφίγγουσα χαλινούς.
<nonn. d. 48.458> αὔρης δ' ἐγγὺς ἵκανεν ἀγήνορος: ὑψίνοον δὲ
<nonn. d. 48.459> αὐχένα δειλαίης ὀφιώδεϊ τύψεν ἱμάσθλῃ,
<nonn. d. 48.460> καί μιν ἀνεστυφέλιξε δίκης τροχοειδέι κύκλῳ,
<nonn. d. 48.461> καὶ νόον ἄφρονα κάμψεν ἀκαμπέος: ἀμφὶ δὲ μίτρην
<nonn. d. 48.462> παρθενικῆς ἐλέλιζεν ἐχιδνήεσσαν ἱμάσθλην
<nonn. d. 48.463> ̓Αργολὶς ̓Αδρήστεια: χαριζομένη δὲ θεαίνῃ,
<nonn. d. 48.464> καὶ μάλα περ κοτέοντι κασιγνήτῳ Διονύσῳ,
<nonn. d. 48.465> ὥπλισεν ἄλλον ἔρωτα, καὶ εἰ πέλε νῆις ̓Ερώτων,
<nonn. d. 48.466> Παλλήνης μετὰ λέκτρα, μετὰ φθιμένην ̓Αριάδνην,
<nonn. d. 48.467> τὴν μὲν λειπομένην ἐνὶ πατρίδι, τὴν δ' ἐνὶ γαίῃ
<nonn. d. 48.468> ἀλλοτρίῃ πετραῖον, ̓Αχαιίδος ὡς βρέτας ̔́Ηρης,
<nonn. d. 48.469> καὶ Βρόης πολὺ μᾶλλον ἀνηνύστων περὶ λέκτρων.
<nonn. d. 48.470> καὶ Νέμεσις πεπότητο νιφοβλήτῳ παρὰ Ταύρῳ,
<nonn. d. 48.471> εἰσόκε Κύδνον ἵκανε τὸ δεύτερον ἀμφὶ δὲ κούρῃ
<nonn. d. 48.472> ἡδυβόλῳ Διόνυσον ̓́Ερως οἴστρησεν ὀιστῷ,
<nonn. d. 48.473> καὶ πρερὰ κυκλώσας ἐπεήσατο κοῦφος ̓Ολύμπου.
<nonn. d. 48.474> καὶ θεὸς οὐρεσίφοιτος ἱμάσσετο μείζονι πυρσῷ:
<nonn. d. 48.475> οὐ γὰρ ἔην ἐλάχεια παραίφασις: οὐ τότε κούρης
<nonn. d. 48.476> ἐλπίδα Κυπρδίην, οὐ φάρμακον εἶχεν ̓Ερώτων:
<nonn. d. 48.477> ἀλλά μιν ἔφλεγε μᾶλλον ̓́Ερως θελξίφρονι πυρσῷ
<nonn. d. 48.478> θυιάδος ὀψιτέλεστον ἀπειθέος εἰς γάμον Αὔρης.
<nonn. d. 48.479> καὶ μογέων ἔκρυπτεν ἑὸν πόθον, οὐδ' ἐνὶ λόχμαις
<nonn. d. 48.480> Κυπριδίοις ὀάροισιν ὁμίλεεν ἐγγύθεν Αὔρης,
<nonn. d. 48.481> μή μιν ἀλυσκάζειε. τί κύντερον, ἢ ὅτε μοῦνοι
<nonn. d. 48.482> ἀνέρες ἱμείρουσι, καὶ οὐ ποθέουσι γυναῖκες;
<nonn. d. 48.483> καὶ μέθεπε πραπίδεσσι πεπηγμένον ἰὸν ̓Ερώτων,
<nonn. d. 48.484> παρθένος εἰ δρόμον εἶχε κυνοσσόον ἔνδοθι λόχμης:
<nonn. d. 48.485> Κυπριδίοις δ' ἀνέμοισιν ἀειρομένοιο χιτῶνος
<nonn. d. 48.486> μηρὸν ὀπιπεύων θηλύνετο Βάκχος ἀλήτης.
<nonn. d. 48.487> ὀψὲ δὲ παφλάζοντι πόθῳ δεδονημένος Αὔρης
<nonn. d. 48.488> Βάκχος ἀμηχαναέων ἔπος ἴαχε λυσσάδι φωνῇ:
<nonn. d. 48.489> “Πανὸς ἐγὼ δυαέρωτος ἔχω τύπον, ὅττί με φεύγει
<nonn. d. 48.490> παρθένος ἠνεμόφοιτος, ἐρημονόμῳ δὲ πεδίλῳ
<nonn. d. 48.491> πλάζεται ἀστήρικτος ἀθηήτου πλέον ̓Ηχοῦς.
<nonn. d. 48.492> ὄλβιε, Πάν, Βρομίοιο πολὺ πλέον, ὅττι ματεύων
<nonn. d. 48.493> φάρμακον εὗρες ἔρωτος ἐνὶ φρενοθελυέι φωνῷ:
<nonn. d. 48.494> σὸν κτύπον ὑστερόφωνος ἀμείβεται ἄστατος ̓Ηχὼ
<nonn. d. 48.495> φθεγγομένη λάλον ἦχον ὁμοίιον: αἴθε καὶ αὐτὴ
<nonn. d. 48.496> ἐκ στομάτων ἕνα μῦθον ἀνήρυγε παρθένος Αὔρη.
<nonn. d. 48.497> οὗτος ἔρως οὐ πᾶσιν ὁμοίιος: οὐδὲ γὰρ αὐτὴ
<nonn. d. 48.498> παρθενικαῖς ἑτέρῃσιν ὁμότροπον ἦθος ἀέξει.
<nonn. d. 48.499> ποῖον ἐμῆς ὀδύνης πέλε φάρμακον; ἦ ῥά ἑ θέλξω
<nonn. d. 48.500> νεύματι Κυπριδίῳ; πότε που, πότε θέλγεται Αὔρη
<nonn. d. 48.501> κινυμένοις βλεφάροισιν; ἐρωμανὲς ὄμμα τιταίνων
<nonn. d. 48.502> τίς γαμίοις ὀάροισι παραπλάζει φρένας ἄρκτου
<nonn. d. 48.503> εἰς Παφίην, ἐς ̓́Ερωτα; τίς ὡμίλησε λεαίνῃ;
<nonn. d. 48.504> τίς δρυῒ μῦθον ἔλεξε; τίς ἄπνοον ἤπαφε πεύκην;
<nonn. d. 48.505> τίς κρανέην παρέπεισε, καὶ εἰς γάμον ἤγαγε πέτρην;
<nonn. d. 48.506> ποῖος ἀνὴρ θέλξειεν ἀκηλήτου νόον Αὔρης;
<nonn. d. 48.507> ποῖος ἀνὴρ θέλξειεν; ἀμιτροχίτωνι δὲ κούρῃ
<nonn. d. 48.508> τίς γάμον ἢ φιλότητος ἀρηγόνα κεστὸν ἐνίψῃ;
<nonn. d. 48.509> τίς γλυκὺ κέωτρον ̓́Ερωτος ἢ οὔνομα Κυπρογενείης;
<nonn. d. 48.510> μᾶλλον ̓Αθηναίη τάχα πείσεται: οὐδέ με φεύγει
<nonn. d. 48.511> ̓́Αρτεμις ἀπτοίητος, ὅσον φιλοπάρθενος Αὔρη.
<nonn. d. 48.512> αἴθε φίλοις στομάτεσσιν ἔπος τόδε μοῦνον ἐνίψῃ:
<nonn. d. 48.513> “Βάκχε, μάτην ποθέεις, μὴ δίζεο παρθένον Αὔρην.””
<nonn. d. 48.514> ἔννεπεν ἀνθεμόεντος ἔσω λειμῶνος ὁδεύων
<nonn. d. 48.515> εἰαρινοῖς ἀνέμοισι, καὶ εὐόδμῳ παρὰ μύρτῳ
<nonn. d. 48.516> ἡδὺ μεσημβρίζων πόδας εὔνασεν, ἀμφὶ δὲ δένδρῳ
<nonn. d. 48.517> κέκλιτο συρίζουσαν ἔχων Ζεφυρήιον αὔπην
<nonn. d. 48.518> καὶ καμάτῳ καὶ ἔρωτι κατάσχετος: ἑζομένῳ δὲ
<nonn. d. 48.519> ἥλικος αὐτομέλαθρος ὑπερκύψασα κορύμβου
<nonn. d. 48.520> παρθένος ἀκρήδεμνος ̔Αμαδρυὰς ἔννεπε Νύμφη,
<nonn. d. 48.521> Κύπριδι πιστὰ φέρουσα καὶ ἱμερόεντι Λυαίῳ:
<nonn. d. 48.522> “Οὐ δύναταί ποτε Βάκχος ἄγειν ἐπὶ δέμνιον Αὔρην,
<nonn. d. 48.523> εἰ μή μιν βαρύδεσμον ἀλυκτοπέδῃσι πεδήσῃ,
<nonn. d. 48.524> δεσμοῖς Κυπριδίοισι πόδας καὶ χεῖρας ἑλίξας,
<nonn. d. 48.525> ἠέ μιν ὑπνώουσαν ὑποζεύξας ὑμεναίοις
<nonn. d. 48.526> παρθενικῆς ἀνάεδνον ὑποκλέψειε κορείην.”
<nonn. d. 48.527> ὣς φαμένη παλίνορσος ὁμήλικι κεύθετο θάμνῳ
<nonn. d. 48.528> δυσαμένη δρυόεντα πάλιν δόμον: αὐτὰρ ὁ κάμνων
<nonn. d. 48.529> Βάκχος ἐρωτοτόκοισι νόον πόμπευεν ὀνείροις.
<nonn. d. 48.530> ψυχὴ δ' ἠνεμόφοιτος ἀποφθιμένης ̓Αριάδνης,
<nonn. d. 48.531> νήδυμον ὑπνώοντι παρισταμένη Διονύσῳ,
<nonn. d. 48.532> ζηλήμων μετὰ πότμον ὀνειρείῳ φάτο μύθῳ:
<nonn. d. 48.533> “̓Αμνήμων Διόνυσε τεῶν προτέρων ὑμεναίων,
<nonn. d. 48.534> αὔρης ζῆλος ἔχει σε, καὶ οὐκ ἀλέγεις ̓Αριάδνης:
<nonn. d. 48.535> ὤμοι ἐμοῦ Θησῆος, ὃν ἥρπασε πικρὸς ἀήτης,
<nonn. d. 48.536> ὤμοι ἐμοῦ Θησῆος, ὃν ἔλλαχεν ἀνέρα Φαίδρη.
<nonn. d. 48.537> οὐ τάχα μοι πέπρωτο φυγεῖν ψεύδορκον ἀκοίτην,
<nonn. d. 48.538> εἰ γλυκὺς ὑπναλέην με λίπεν νέος, ἀντὶ δὲ κείνου
<nonn. d. 48.539> νυμφεύθην δυσέρωτι καὶ ἠπεροπῆι Λυαίῳ.
<nonn. d. 48.540> ὤμοι, ὅτ' οὐ βροτὸν ἔσχον ἐγὼ ταχύποτμον ἀκοίτην,
<nonn. d. 48.541> καί κεν ἐρωμανέοντι κορυσσομένη Διονύσῳ
<nonn. d. 48.542> Λημνιάδων γενόμην καὶ ἐγὼ μία θηλυτεράων.
<nonn. d. 48.543> ἀλλὰ πολυσπερέων γαμίων ἐπιβήτορα λέκτρων,
<nonn. d. 48.544> νυμφίον ὁρκαπάτην, μετὰ Θησέα καὶ σὲ καλέσσω:
<nonn. d. 48.545> εἰ δέ σε δῶρον ̓́Ερωτος ἀπαιτίζει σέο νύμφη,
<nonn. d. 48.546> δέξό μοι ἠλακάτην, φιλοτήσιον ἕδνον ̓Ερώτων,
<nonn. d. 48.547> ὄφρα πόρῃς, ἀθέμιστε, φιλοσκοπέλῳ σέο νύμφῃ
<nonn. d. 48.548> δῶρα τεῆς ἀλόχου Μινωίδος, ὄφρά τις εἴπῃ:
<nonn. d. 48.549> δῶκε μίτον Θησῆι καὶ ἠλακάτην Διονύσῳ.̓
<nonn. d. 48.550> καὶ σὺ κατὰ Κρονίωνα λέχος μετὰ λέκτρον ἀμείβων
<nonn. d. 48.551> ἔργα γυναιμανέος μιμήσαο σεῖο τοκῆος,
<nonn. d. 48.552> οἶστρον ἔχων ἀκόρητον ἀμοιβαίης ̓Αφροδίτης:
<nonn. d. 48.553> Σιθονίης ἀλόχοιο νεοζυγέων ὑμεναίων,
<nonn. d. 48.554> Παλλήνης, γάμον οἶδα, καὶ ̓Αλθαίης ὑμεναίους:
<nonn. d. 48.555> σιγήσω φιλότητα Κορωνίδος, ἧς ἀπὸ λέκτρων
<nonn. d. 48.556> τρεῖς Χάριτες γεγάασιν ὁμόζυγες: ἀλλὰ, Μυκῆναι,
<nonn. d. 48.557> πότμον ἐμὸν φθέγξασθε καὶ ἄγριον ὄμμα Μεδούσης,
<nonn. d. 48.558> καὶ φθονερῆς ἐς ἔρωτα βιαζομένης ̓Αριάδνης,
<nonn. d. 48.559> ἠιόνες Νάξοιο, βοήσατε: 'νυμφίε Θησεῦ,
<nonn. d. 48.560> Μινώη καλέει σε χολωομένη Διονύσῳ.̓
<nonn. d. 48.561> ἀλλὰ τί Κεκροπίης μιμνήσκομαι; εἰς Παφίην γὰρ
<nonn. d. 48.562> μέμφομαι ἀμφοτέροις, καὶ Θησέι καὶ Διονύσῳ.”
<nonn. d. 48.563> ὣς φαμένη σκιόεντι πανείκελος ἔσσυτο καπνῷ.
<nonn. d. 48.564> καὶ θρασὺς ἔγρετο Βάκχος ἀποσκεδάσας πτερὸν ̔́Υπνου,
<nonn. d. 48.565> μυρομένην δ' ᾤκτειρεν ὀνειρείην ̓Αριάδνην.
<nonn. d. 48.566> καὶ δόλον ἀλλοπρόσαλλον ἐδίζετο πομπὸν ̓Ερώτων:
<nonn. d. 48.567> νύμφης δ' ̓Αστακίδος προτέρων ἐμνήσατο λέκτρων,
<nonn. d. 48.568> πῶς ἐρατὴν δολόεντι ποτῷ νυμφεύσατο κούρην
<nonn. d. 48.569> ὕπνον ἔχων πομπῆα μεθυσφαλέων ὑμεναίων.
<nonn. d. 48.570> ὄφρα μὲν ἤθελε Βάκχος ἐπεντύνειν δόλον εὐνῆς,
<nonn. d. 48.571> τόφρα δὲ φοιταλέη Ληλαντιὰς ἔδραμε κούρη
<nonn. d. 48.572> πίδακα μαστεύουσα, κατάσχετος αἴθοπι δίψῃ.
<nonn. d. 48.573> οὐδὲ λάθεν Διόνυσον ὀρίδρομος ἄστατος Αὔρη
<nonn. d. 48.574> διψαλέη: ταχινὸς δὲ θορὼν ἐπὶ πυθμένα πέτρης
<nonn. d. 48.575> θύρσῳ γαῖαν ἄρασσε: διχαζομένη δὲ κολώνη
<nonn. d. 48.576> αὐτομάτην ὤδινε μέθην εὐώδεϊ μαζῷ
<nonn. d. 48.577> χεύματι πορφύροντι: χαριζόμεναι δὲ Λυαίῳ
<nonn. d. 48.578> δμωίδες ̓Ηελίοιο κατέγραφον ἄνθεσιν ̔͂Ωραι
<nonn. d. 48.579> πίδακος ἄκρα μέτωπα, καὶ εὐόδμοισιν ἀήταις
<nonn. d. 48.580> ἀρτιφύτου λειμῶνος ἱμάσσετο νήδυμος ἀήρ:
<nonn. d. 48.581> εἶχε δὲ Ναρκίσσοιο φερώνυμα φύλλα κορύμβων
<nonn. d. 48.582> ἠιθέου χαρίεντος, ὃν εὐπετάλῳ παρὰ Λάτμῳ
<nonn. d. 48.583> νυμφίος ̓Ενδυμίων κεραῆς ἔσπειρε Σελήνης,
<nonn. d. 48.584> ὃς πάρος ἠπεροπῆος ἐύχροος εἴδεϊ κωφῷ
<nonn. d. 48.585> εἰς τύπον αὐτοτέλεστον ἰδὼν μορφούμενον ὕδωρ
<nonn. d. 48.586> κάτθανε, παπταίνων σκιοειδέα φάσματα μορφῆς:
<nonn. d. 48.587> καὶ φυτὸν ἔμπνοον εἶχεν ̓Αμυκλαίης ὑακίνθου:
<nonn. d. 48.589> ἱπτάμεναι δ' ἀγεληδὸν ἐπ' ἀνθεμόεντι κορύμβῳ
<nonn. d. 48.588> εἰαρινῶν ἐλίγαινον ἀηδόνες ὑψόθι φύλλων.
<nonn. d. 48.590> κεῖθι δὲ διψώουσα μεσημβριὰς ἔτρεχεν Αὔρη,
<nonn. d. 48.592> εἴ ποθι διψώουσα Διὸς χύσιν ἤ τινα πηγὴν
<nonn. d. 48.593> ἢ ῥόον ἀθρήσειεν ὀρεσσιχύτου ποταμοῖο:
<nonn. d. 48.591> ἀμφὶ δὲ οἱ βλεφάροισιν ̓́Ερως κατέχευεν ὀμίχλην.
<nonn. d. 48.594> ἀλλ' ὅτε Βακχείην ἀπατήλιον ἔδρακε πηγήν,
<nonn. d. 48.595> δὴ τότε οἱ βλεφάρων σκιόεν νέφος ἤλασε Πειθὼ
<nonn. d. 48.596> τοῖον ἔπος βοόωσα γάμου πρωτάγγελον Αὔρῃ:
<nonn. d. 48.597> “Παρθενική, κόλε δεῦρο, τελεσσιγάμοιο δὲ πηγῆς
<nonn. d. 48.598> εἰς στόμα δέξο ῥέεθρα, καὶ εἰς σέο κόλπον ἀκοίτην.”
<nonn. d. 48.599> κούρη δ' ἄσμενος εἶδε: παραπροχυθεῖσα δὲ πηγῇ
<nonn. d. 48.600> χείλεσιν οἰγομένοισιν ἀνήφυσεν ἰκμάδα Βάκχου.
<nonn. d. 48.601> παρθενικὴ δὲ πιοῦσα τόσην ἐφθέγξατο φωνήν:
<nonn. d. 48.602> “Νηιάδες, τί τὸ θαῦμα; πόθεν πέλε νήδυμον ὕδωρ;
<nonn. d. 48.603> τίς ποτὸν ἔβλυσε τοῦτο; τίς οὐρανίη τέκε γαστήρ;
<nonn. d. 48.604> ἔμπης τοῦτο πιοῦσα ποτὶ δρόμον οὐκέτι βαίνω:
<nonn. d. 48.605> ἀλλὰ πόδες βαρύθουσι, καὶ ἡδέι θέλγομαι ὕπνῳ,
<nonn. d. 48.606> καὶ σφαλερὸν στομάτων ἁπαλόθροον ἦχον ἰάλλω.”
<nonn. d. 48.607> εἶπε καὶ ἀστήρικτον ἑοῦ ποδὸς εἶχε πορείην:
<nonn. d. 48.608> ἤιε δ' ἔνθα καὶ ἔνθα πολυπλανέεσσιν ἐρωαῖς
<nonn. d. 48.609> πυκνὰ περὶ κροτάφοισι τινασσομένοιο καρήνου:
<nonn. d. 48.610> καὶ κεφαλὴν ἔκλινεν ἐρειδομένην σχεδὸν ὤμῳ:
<nonn. d. 48.611> εὗδε δ' ὑπὲρ δαπέδοιο τανυπτόρθῳ παρὰ δένδρῳ
<nonn. d. 48.612> παρθενίην ἀφύλακτον ἐπιτρέψασα χαμεύνῃ.
<nonn. d. 48.613> καὶ πυρόεις βαρύγουνον ̓́Ερως δεδοκημένος Αὔρην
<nonn. d. 48.614> οὐρανόθεν κατέπαλτο, γαληναίῳ δὲ προσώπῳ
<nonn. d. 48.615> μειδιόων ἀγόρευεν, ὁμοφρονέων Διονύσῳ:
<nonn. d. 48.616> “̓Αγρώσσεις, Διόνυσε: μένει δέ σε παρθένος Αὔρη.”
<nonn. d. 48.617> ὥς εἰπὼν ἐς ̓́Ολυμπον ἐπείγετο, καὶ πτερὰ πάλλων
<nonn. d. 48.618> εἰαρινοῖς πετάλοισιν ἐχάζετο τοῦτο χαράξας:
<nonn. d. 48.619> “νυμφίε, λέκτρα τέλεσσον, ἕως ἔτι παρθένος εὕδει:
<nonn. d. 48.620> σιγῇ ἐφ' ἡμείων, μὴ παρθένον ὕπνος ἐάσῃ.”
<nonn. d. 48.621> καί μιν ἰδὼν ̓Ιόβακχος ἐπ' ἀστρώτοιο χαμεύνης
<nonn. d. 48.622> νυμφιδίου Ληθαῖον ἀμεργομένην πτερὸν ̔́Υπνου,
<nonn. d. 48.623> ἄψοφος ἀκροτάτοισιν ἀσάμβαλος ἴχνεσιν ἕρπων
<nonn. d. 48.624> κωφὸν ἀφωνήτοιο μετήιε δέμνιον Αὔρης:
<nonn. d. 48.625> χειρὶ δὲ φειδομένῃ γλαφυρὴν ἀπέθηκε φαρέτρην
<nonn. d. 48.626> παρθενικῆς, καὶ τόξα κατέκρυφε κοιλάδι πέτρῃ,
<nonn. d. 48.627> μή μιν ὀιστεύσειε τιναξαμένη πτερὸν ̔́Υπνου:
<nonn. d. 48.628> καὶ δεσμοῖς ἀλύτοισι πόδας σφηκώσατο κούρης,
<nonn. d. 48.629> καὶ παλάμαις ἑλικηδὸν ἐπεσφρηγίσσατο σειρήν,
<nonn. d. 48.630> μή μιν ἀλυσκάζειεν: ἐπιστορέσας δὲ κονίῃ
<nonn. d. 48.631> παρθενικὴν βαρύυπνον ἑτοιμοτάτην ̓Αφροδίτῃ
<nonn. d. 48.632> αὔρης ὑπναλέης γαμίην ἔκλεψεν ὀπώρην.
<nonn. d. 48.633> καὶ πόσις ἦν ἀνάεδνος: ὑπὲρ δαπέδοιο δὲ δειλὴ
<nonn. d. 48.634> οἰνοβαρὴς ἀτίνακτος ἐνυμφεύθη Διονύσῳ:
<nonn. d. 48.635> καὶ σκιεραῖς πτερύγεσσι περισφίγγων δέμας Αὔρης
<nonn. d. 48.636> ὕπνος ἔην Βάκχοιο γαμοστόλος, ὅττι καὶ αὐτὸς
<nonn. d. 48.637> πειρήθη Παφίης, καὶ ὁμόζυγός ἐστι Σελήνης,
<nonn. d. 48.638> καὶ νυχίης φιλότητος ὁμόστολός ἐστιν ̓Ερώτων:
<nonn. d. 48.639> καὶ γάμος ὡς ὄναρ ἔσκε. Πολυσκάρθμῳ δὲ χορείῃ
<nonn. d. 48.640> εἰς χορὸν αὐτοέλικτον ἀνεσκίρτησε κολώνη,
<nonn. d. 48.641> ἡμιφανὴς δ' ἐδόνησεν ̔Αμαδρυὰς ἥλικα πεύκην:
<nonn. d. 48.642> μούνη δ' ἦν ἀχόρευτος ἐν οὔρεσι παρθένος ̓Ηχώ,
<nonn. d. 48.643> αἰδομένη δ' ἀκίχητος ἐκεύθετο πυθμένι πέτρης,
<nonn. d. 48.644> μὴ γάμον ἀθρήσειε γυναιμανέος Διονύσου.
<nonn. d. 48.645> καὶ τελέσας ὑμέναιον ἀδουπήτων ἐπὶ λέκτρων
<nonn. d. 48.646> νυμφίος ἀμπελόεις, πεφυλαγμένον ἴχνος ἀείρας,
<nonn. d. 48.647> νύμφης μὲν κύσε χεῖλος ἐπήρατον, ἀκλινέας δὲ
<nonn. d. 48.648> λῦσε πόδας καὶ χεῖρας, ἀπὸ σκοπέλου δὲ φαρέτρην
<nonn. d. 48.649> χειρὶ λαβὼν καὶ τόξα πάλιν παρακάτθετο νύμφῃ.
<nonn. d. 48.650> καὶ Σατύρων σχεδὸν ἦλθεν ἔτι πνείων ὑμεναίων,
<nonn. d. 48.651> ὑπναλέης ἀνέμοισιν ἐπιτρέψας λέχος Αὔρης.
<nonn. d. 48.652> νύμφη δ' ἐκ φιλότητος ἀνέδραμε: λυσιμελῆ δὲ
<nonn. d. 48.653> ὕπνον ἀκηρύκτων ἀπεσείσατο μάρτυν ̓Ερώτων:
<nonn. d. 48.654> θάμβεϊ δ' εἰσορόωσα σαόφρονος ἔκτοθι μίτρης
<nonn. d. 48.655> στήθεα γυμνωθέντα καὶ ἀσκεπέος πτύχα μηροῦ
<nonn. d. 48.656> καὶ γαμίῃ ῥαθάμιγγι περιστιχθέντα χιτῶνα,
<nonn. d. 48.657> ἁρπαμένην ἀνάεδνον ἀπαγγέλλοντα κορείην,
<nonn. d. 48.658> μαίνετο παπταίνουσα: καὶ ἥρμοσε κυκλάδα μίτρην
<nonn. d. 48.659> στέρνα πάλιν σκιόωσα, καὶ ἠθάδος ἄντυγα μαζοῦ
<nonn. d. 48.660> παρθενίῳ ζωστῆρι μάτην ἐσφίγγετο δεσμῷ.
<nonn. d. 48.661> ἀχνυμένη δ' ὀλόλυζε, κατάσχετος ἅλματι λύσσης:
<nonn. d. 48.662> ἀγρονόμους δ' ἐδίωξε, καὶ εὐπετάλου σχεδὸν ὄχθης
<nonn. d. 48.663> τινυμένη δολόεντα πόσιν ποινήτορι θεσμῷ
<nonn. d. 48.664> μηλονόμους ἐδάιξεν: ἀμειλίκτῳ δὲ σιδήρῳ
<nonn. d. 48.665> βουκόλον ἔκτανε μᾶλλον, ἐπεὶ μάθε νυμφίον ̓Ηοῦς,
<nonn. d. 48.666> Τιθωνὸν χαρίεντα, δυσίμερον ἀνέρα βούτην,
<nonn. d. 48.667> ὅττι βοῶν ἀγέλαις μεμελημένον ἔσχε καὶ αὐτὴ
<nonn. d. 48.668> Λάτμιον ̓Ενδυμίωνα βοῶν ἐλάτειρα Σελήνη:
<nonn. d. 48.669> ἔκλυε καὶ Φρυγίοιο, τὸν ἔκτανε παρθένος ἄλλη,
<nonn. d. 48.670> ὕμνου πικρὸν ἔρωτα, ποθοβλήτοιο νομῆος:
<nonn. d. 48.671> αἰπόλον ἔκτανε μᾶλλον, ὅλον χορὸν ἔκτανεν αἰγῶν
<nonn. d. 48.672> αἰνοπαθής, ὅτι Πᾶνα δυσίμερον ἔδρακε κούρη
<nonn. d. 48.673> ἰσοφυῆ μεθέποντα δασύτριχος αἰγὸς ὀπωπήν:
<nonn. d. 48.674> ἔλπετο γὰρ μάλα τοῦτο, πόθῳ δεδονημένος ̓Ηχοῦς
<nonn. d. 48.675> ὅττί μιν ὑπναλέην ἐβιήσατο μηλονόμος Πάν:
<nonn. d. 48.676> γειοπόνους δ' ἐδάμασσε πολὺ πλέον, ὅττι καὶ αυτοἰ
<nonn. d. 48.677> Κύπριδι θητεύουσιν, ἐπεὶ πέλε γηπόνος ἀνήρ,
<nonn. d. 48.678> ̓Ιασίων, Δήμητρος ἀμαλλοτόκου παρακοίτην:
<nonn. d. 48.679> ἔκτανε δ' ἀγρευτῆρα παλαιοτέρῳ τινὶ μύθῳ
<nonn. d. 48.680> πειθομένη: Κέφαλον γάρ, ἀμήτορος ἀστόν ̓Αθήνης,
<nonn. d. 48.681> ἔκλυε θηρητῆρα ῥοδοστεφέος πόσιν ̓Ηοῦς:
<nonn. d. 48.682> Βακχείης δ' ἐδάιξεν ὑποδρηστῆρας ὀπώρης,
<nonn. d. 48.683> ὅττι φιλακρήτοιο μέθης Βλύζοντες ἐέρσην
<nonn. d. 48.684> οἰνοβαρεῖς δυσέρωτες ὀπάονές εἰσι Λυαίου:
<nonn. d. 48.685> οὕ πω γάρ δεδάηκε δολοφροσύνην Διονύσου
<nonn. d. 48.686> καὶ ποτὸν ἠπεροπῆα φιλακρήτου Κυθερείης,
<nonn. d. 48.687> ἀλλὰ φιλοσκοπέλων καλύβας ἐκένωσε νομήων
<nonn. d. 48.688> αἵματι φοινήεντι περιρραίνουσα κολώνας.
<nonn. d. 48.689> καὶ νόον αἰθύσσουσα, κατάσχετος ἅλματι λύσσης,
<nonn. d. 48.690> Κύπριδος εἰς δόμον ἦλθεν: ἀπειλητῆρα δὲ κεστοῦ
<nonn. d. 48.691> λυσαμένη ζωστῆρα νεοκλώστοιο χιτῶνος
<nonn. d. 48.692> ἁβρὸν ἀνικήτοιο δέμας μάστιζε θεαίνης:
<nonn. d. 48.693> καὶ βρέτας ἀρπάξασα τελεσσιγάμου Κυθερείης
<nonn. d. 48.694> Σαγγαρίου σχεδὸν ἦλθε, κυλινδομένην δὲ ῥεέθροις
<nonn. d. 48.695> γυμναῖς Νηιάδεσσι πόρεν γυμνὴν ̓Αφροδίτην.
<nonn. d. 48.696> καὶ μετὰ θεῖον ἄγαλμα καὶ αὐτοέλικτον ἱμάσθλην
<nonn. d. 48.697> δείκελον ἁβρὸν ̓́Ερωτος ἀπηκόντιζε κονίῃ:
<nonn. d. 48.698> καὶ κενεὸν λίπε δῶμα Κυβηλίδος ἀφρογενείης.
<nonn. d. 48.699> φοιταλέη δ' ἀκίχητος ἐθήμονα δύσατο λόχμην,
<nonn. d. 48.700> καὶ σταλίκων ἔψαυσε, πάλιν δ' ἐμνήσατο θήρης:
<nonn. d. 48.701> καὶ διεροῖς βλεφάροισιν ἑὴν στενάχιζε κορείην,
<nonn. d. 48.702> ὀξὺ δέ κωκύουσα τόσην ἐφθέγξατο φωνήν:
<nonn. d. 48.703> “Τίς θεὸς ἡμετέρης ἀνελύσατο δεσμὰ κορείης;
<nonn. d. 48.704> εἰ μὲν ἐμὲ κνώσσουσαν ἐρημονόμων ἐπὶ λέκτρων
<nonn. d. 48.705> εἶδος ὑποκλέπτων ἐβιήσατο μητίετα Ζεύς,
<nonn. d. 48.706> οὐδὲ καἰ ἡμετέρην ᾐδέσσατο γείτονα ̔Ρείην,
<nonn. d. 48.707> ἀγροτέρους μετά θῆρας ὀιστεύσω πόλον ἄστρων:
<nonn. d. 48.708> εἰ δέ μοι ὑπναλέῃ παρελέξατο Φοῖβος ̓Απόλλων,
<nonn. d. 48.709> πέρσω πασιμέλουσαν ὅλην πετρώδεα Πυθώ:
<nonn. d. 48.710> εἰ δὲ λέχος σύλησεν ἐμὸς Κυλλήνιος ̔Ερμῆς,
<nonn. d. 48.711> ̓Αρκαδίην προθέλυμνον ἐμοῖς βελέεσσιν ὀλέσσω,
<nonn. d. 48.712> καὶ τελέσω θεράπαιναν ἐμὴν χρυσάμπυκα Πειθώ:
<nonn. d. 48.713> εἰ δὲ δόλοις γαμίοισιν ὀνειρείων ὑμεναίων
<nonn. d. 48.714> ἀπροϊδὴς Διόνυσος ἐμὴν σύλησε κορείην,
<nonn. d. 48.715> ἵξομαι, ἧχι πέλει Κυβέλης δόμος, ὑψιλόφου δὲ
<nonn. d. 48.716> οἰστρομανῆ Διόνυσον ἀπὸ Τμώλοιο διώξω:
<nonn. d. 48.717> καὶ φονίην ὤμοισιν ἐπικρεμάσασα φαρέτρην
<nonn. d. 48.718> εἰς Πάφον, εἰς Φρυγίην θωρήξομαι: ἀμφοτέροις γὰρ
<nonn. d. 48.719> τόξον ἐμὸν τανύσω, καὶ Κύπριδι καὶ Διονύσῳ.
<nonn. d. 48.720> σοὶ πλέον, ἰοχέαιρα, χολώομαι, ὅττί με, κούρη,
<nonn. d. 48.721> οὐ κτάνες ὑπναλέην ἔτι παρθένον, οὐδὲ καὶ αὐτῷ
<nonn. d. 48.722> σοῖς καθαροῖς βελέεσσιν ἐθωρήχθης παρακοίτῃ.”
<nonn. d. 48.723> ἔννεπε, καὶ τρομέουσαν ἑὴν ἀνεσείρασε φωνὴν
<nonn. d. 48.724> δάκρυσι νικηθεῖσα. τελεσσιγάμου δὲ Λυαίου
<nonn. d. 48.725> παιδοτόκου πλησθεῖσα γονῆς δυσπάρθενος Αὔρη
<nonn. d. 48.726> διπλόον ὄγκον ἄειρε: γυνὴ δ' ἐπεμήνατο φόρτῳ
<nonn. d. 48.727> ἄσχετα βακχευθεῖσα γονῆς, δυσπάρθενος Αὔρη ...
<nonn. d. 48.728> ἢ σπόρος αὐτολόχευτος ἢ ἀνέρος ἐξ ὑμεναίων
<nonn. d. 48.729> ἠὲ θεοῦ δολίοιο: Διὸς δ' ἐμνήσατο νύμφης,
<nonn. d. 48.730> Πλουτοῦς αἰνοτόκου Βερεκυντίδος, ἧς ἀπὸ λέκτρων
<nonn. d. 48.731> Τάνταλος ἐβλάστησε. καἰ ἤθελε γαστέρα τέμνειν,
<nonn. d. 48.732> ὄφρα δαϊζομένης ἀπὸ νηδύος ἄφρονι λύσσῃ
<nonn. d. 48.733> ἄτροφον ἡμιτέλεστον ἀιστώσειε γενέθλην.
<nonn. d. 48.734> καὶ ξίφος ἠέρταζε, διὰ στέρνοιο δὲ γυμνοῦ
<nonn. d. 48.735> δεξιτερῇ μενέαινεν ἀφειδέι φάσγανον ἕλκειν.
<nonn. d. 48.736> πολλάκι δ' ἀρτιτόκοιο μετήιεν ἄντρα λεαίνης,
<nonn. d. 48.737> ὥς κεν ὀλισθήσειε θελήμονος εἰς λίνα Μοίρης:
<nonn. d. 48.738> ἀλλά μιν οὐρεσίφοιτος ὑπέκφυγε ταρβαλέη θήρ,
<nonn. d. 48.739> μή μιν ἀποκτείνειε, μυχῷ δ' ἐκρύπτετο πέτρης
<nonn. d. 48.740> σκύμνον ἐρημαίῃσιν ἐπιτρέψασα χαμεύναις.
<nonn. d. 48.741> πολλάκι δ' οἰδαλέοιο γυναικείου διὰ κόλπου
<nonn. d. 48.742> αὐτοφόνος μενέαινεν ἑκούσιον ἆορ ἐλάσσαι,
<nonn. d. 48.743> ὄφρά κεν αὐτοδάικτος ὀνείδεα γαστρὸς ἀλύξῃ
<nonn. d. 48.744> καὶ στόμα τερπομένης φιλοκέρτομον ἰοχεαίρης:
<nonn. d. 48.745> καὶ νοέειν μενέαινεν ἑὸν πόσιν, ὄφρα καὶ αὐτὴ
<nonn. d. 48.746> υἱέα δαιτρεύσειεν ἀναινομένῳ παρακοίτῃ,
<nonn. d. 48.747> αὐτὴ παιδοφόνος καὶ ὁμευνέτις, ὄφρά τις εἴπῃ:
<nonn. d. 48.748> “ Πρόκνη παιδολέτειρα νέη πέλε δύσγαμος Αὔρη.”
<nonn. d. 48.749> καί μιν ὀπιπεύουσα νέων ἐγκύμονα παίδων
<nonn. d. 48.750> ̓́Αρτεμις ἐγγὺς ἵκανεν ἐῷ γελόωντι προσώπῳ,
<nonn. d. 48.751> δειλαίην δ' ἐρέθιζε, καὶ ἀστόργῳ φάτο φωνῇ:
<nonn. d. 48.752> “ ̔́Υπνον ἴδον, Παφίης θαλαμηπόλον, εἶδον ̓Ερώτων
<nonn. d. 48.753> ξανθῆς νυμφιδίης ἀπατήλια χεύματα πηγῆς,
<nonn. d. 48.754> ἧχι ποτῷ δολόεντι νεήνιδες ἥλικα μίτρην
<nonn. d. 48.755> ἅρπαγι παρθενίης γαμίῳ λύουσιν ὀνείρῳ:
<nonn. d. 48.756> εἶδον ἐγὼ κλέτας, εἶδον, ὅπῃ ζυγίῃ παρὰ πέτρῃ
<nonn. d. 48.757> ἀπροϊδὴς δολόεντι γυνὴ νυμφεύεται ὕπνῳ:
<nonn. d. 48.758> Κύπριδος εἶδον ὄρος φιλοτήσιον, ἧχι γυναικῶν
<nonn. d. 48.759> παρθενίην κλέπτοντες ἀλυσκάζουσιν ἀκοῖται.
<nonn. d. 48.760> εἰπέ, γύναι φυγόδεμνε, τί σήμερον ἠρέμα βαίνεις;
<nonn. d. 48.761> ἡ πρὶν ἀελλήεσσα, πόθεν βαρύγουνος ὁδεύεις;
<nonn. d. 48.762> νυμφεύθης ἀέκουσα, καὶ οὐ τεὸν οἶδας ἀκοίτην:
<nonn. d. 48.763> οὐ δύνασαι κρύπτειν κρύφιον γάμον: οἰδαλέοι γὰρ
<nonn. d. 48.764> σὸν πόσιν ἀγγέλλουσι νεογλαγέες σέο μαζοί.
<nonn. d. 48.765> εἰπὲ δέ μοι, βαρύυπνε, συοκτόνε, παρθένε, νύμφη,
<nonn. d. 48.766> πῶς μεθέπεις χλοάουσαν ἐρευθαλέην σέο μορφήν;
<nonn. d. 48.767> τίς σέο λέκτρα μίηνε; τίς ἥρπασε σεῖο κορείην;
<nonn. d. 48.768> ξανθαὶ Νηιάδες, μὴ κρύψατε νυμφίον Αὔρης.
<nonn. d. 48.769> οἶδα, γύναι βαρύφορτε, τεὸν λαθραῖον ἀκοίτην:
<nonn. d. 48.770> σὸς γάμος οὕ με λέληθε, καὶ εἰ κρύπτειν μενεαίνεις,
<nonn. d. 48.771> σὸς πόσις οὔ με λέληθε: βαρυνομένη δέμας ὕπνῳ
<nonn. d. 48.772> εὐνέτις ἀστυφέλικτος ἐνυμφεύθης Διονύσῳ.
<nonn. d. 48.773> ἀλλὰ τεὸν λίπε τόξον: ἀναινομένη δὲ φαρέτρην
<nonn. d. 48.774> ὄργια μυστιπόλευε γυναιμανέος σέο βάκχου,
<nonn. d. 48.775> τύμπανα χειρὶ φέρουσα καὶ εὐκεράων θρόον αὐλῶν.
<nonn. d. 48.776> πρὸς δὲ τεῆς λίτομαί σε τελεσσιγάμοιο χαμεύνης,
<nonn. d. 48.777> ποῖά σοι ὤπασεν ἕδνα τεὸς Διόνυσος ἀκοίτης;
<nonn. d. 48.778> μή σοι νεβρίδα δῶκε, τεῆς αὐτάγγελον εὐνῆς;
<nonn. d. 48.779> μή σοι χάλκεα ῥόπτρα τεῶν πόρε παίγνια παίδων;
<nonn. d. 48.780> πείθομαι, ὡς πόρε θύρσον, ἀκοντιστῆρα λεόντων:
<nonn. d. 48.781> καὶ τάχα κύμβαλα δῶκε, τά περ δονέουσι τιθῆναι
<nonn. d. 48.782> φάρμακα νηπιάχοισι φιλοθρήνων ὀδυνάων.”
<nonn. d. 48.783> ἔννεπε κερτομέουσα: καὶ ἔμπαλιν ᾤχετο δαίμων,
<nonn. d. 48.784> θῆρας ὀιστεύουσα τὸ δεύτερον, ἀχνυμένη δὲ
<nonn. d. 48.785> ἠερίοις ἀνέμοισιν ἑὰς μεθέηκε μερίμνας.
<nonn. d. 48.786> κούρη δ' οὐρεσίφοιτος ἀμάρτυρος ὑψόθι πέτρης
<nonn. d. 48.787> ὀξὺ βέλος μεθέπουσα δυηπαθέος τοκετοῖο
<nonn. d. 48.788> φρικαλέον βρύχημα λεχωίδος εἶχε λεαίνης:
<nonn. d. 48.789> πέτραι δ' ἀντιάχησαν: ἐρισμαράγοιο δὲ κούρης
<nonn. d. 48.790> φθόγγου ἀμειβομένη μυκήσατο δύσθροος ̓Ηχώ.
<nonn. d. 48.791> καὶ παλάμας, ἅτε πῶμα, περισφίγξασα λοχείῃ
<nonn. d. 48.792> κλεῖε θοὴν ὠδῖνα πεπαινομένου τοκετοῖο,
<nonn. d. 48.793> καὶ τόκον ἀρτιτέλεστον ἐρήτυεν: ἐχθομένην γὰρ
<nonn. d. 48.794> ̓́Αρτεμιν οὐ μενέαινεν ἐπ' ὠδίνεσσι καλέσσαι:
<nonn. d. 48.795> ̔Ηραίας δὲ θύγατρας ἀναίνετο, μή ποτε Βάκχου
<nonn. d. 48.796> μητρυιῆς ἅτε παῖδες ἐπιβρίσωσι λοχείῃ.
<nonn. d. 48.797> κούρη δ' ἀσχαλόωσα κατηφέα ῥῆξεν ἰωήν,
<nonn. d. 48.798> νυσσομένη κέντροισιν ἀπειρώδινος ἀνάγκης:
<nonn. d. 48.799> “Οὕτως ἰοχέαιραν ἴδω καὶ θοῦριν ̓Αθήνην,
<nonn. d. 48.800> οὕτως ἀμφοτέρας ἐγκύμονας ὄφρα νοήσω:
<nonn. d. 48.801> ̓́Αρτεμιν ὠδίνουσαν ἐλέγξατε, μαιάδες ̔͂Ωραι,
<nonn. d. 48.802> μαρτυρίῃ τοκετοῖο, καὶ εἴπατε Τριτογενείῃ:
<nonn. d. 48.803> ̔παρθενικὴ γλαυκῶπι, νεητόκε μῆτερ ἀμήτωρ.̓
<nonn. d. 48.804> οὕτω ξυνὰ παθοῦσαν ἴδω φιλοπάρθενον ̓Ηχὼ
<nonn. d. 48.805> Πανὶ παρευνηθεῖσαν ἢ ἀρχεκάκῳ Διονύσῳ.
<nonn. d. 48.806> ̓́Αρτεμι, καὶ σὺ τεκοῦσα παραίφασις ἔσσεαι Αὔρης,
<nonn. d. 48.807> θῆλυ γάλα στάζουσα λεχώιον ἄρσενι μαζῷ.”
<nonn. d. 48.808> εἶπεν ὀδυρομένη βαρυώδυνα κέντρα λοχείης.
<nonn. d. 48.809> καὶ τόκον ἰοχέαιρα κατέσχεθε, παιδοτόκῳ δὲ
<nonn. d. 48.810> νύμφῃ μόχθον ὄπασσεν ἐρυκομένου τοκετοῖο.
<nonn. d. 48.811> καὶ τελετῆς Νίκαια κυβερνήτειρα Λυαίου
<nonn. d. 48.812> μόχθον ὀπιπεύουσα καὶ αἴσχεα λυσσάδος Αὔρης
<nonn. d. 48.813> τοίην κρυπταδίην οἰκτίρμονα ῥήξατο φωνήν:
<nonn. d. 48.814> “Αὔρη ξυνὰ παθοῦσα, κινύρεο καὶ σὺ κορείην:
<nonn. d. 48.815> γαστρὶ δὲ φόρτον ἔχουσα δυηπαθέος τοκετοῖο
<nonn. d. 48.816> τέτλαθί μοι μετὰ λέκτρον ἔχειν καὶ κέντρα λοχείης,
<nonn. d. 48.817> τέτλαθι καὶ βρεφέεσσιν ἀήθεα μαζὸν ὀρέξαι.
<nonn. d. 48.818> καὶ σὺ πόθεν πίες οἶνον, ἐμῆς συλήτορα μίτρης;
<nonn. d. 48.819> καὶ σὺ πόθεν πίες οἶνον, ἕως πέλες ἔγκυος, Αὔρη;
<nonn. d. 48.820> καὶ σὺ πάθες, φυγόδεμνε, τά περ πάθον: ἀλλὰ καὶ αὐτὴ
<nonn. d. 48.821> μέμφεο νυμφοκόμων ἀπατήλιον ὕπνον ̓Ερώτων.
<nonn. d. 48.822> εἷς δόλος ἀμφοτέραις γάμον ἥρμοσεν, εἶς πόσις Αὔρης
<nonn. d. 48.823> παρθενικὴν Νίκαιαν ἐθήκατο μητέρα παίδων:
<nonn. d. 48.824> οὐκέτι τόξον ἔχω θηροκτόνον, οὐκέτι νευρήν,
<nonn. d. 48.825> ὡς πάρος, αὖ ἐρύω καὶ ἐγὼ βέλος: εἰμὶ δὲ δειλὴ
<nonn. d. 48.826> ἱστοπόνος θήλεια, καὶ οὐκέτι θοῦρις ̓Αμαζών.”
<nonn. d. 48.827> ἔννεπεν οἰκτείρουσα τελεσσιγόνου πόνον Αὔρης,
<nonn. d. 48.828> οἷά τε πειρηθεῖσα τόκου μογεροῖο καὶ αὐτή.
<nonn. d. 48.829> Λητῴη δ' ἀίουσα βαρυφθόγγου κτύπον Αὔρης
<nonn. d. 48.830> ἤλυθεν αὐχήεσσα τὸ δεύτερον ἐγγύθι νύμφης:
<nonn. d. 48.831> τειρομένην δ' ἐρέθιζε καὶ ἴαχε κέντορι μύθῳ:
<nonn. d. 48.832> “ Παρθένε, τίς σε τέλεσσε λεχωίδα μητέρα παίδων;
<nonn. d. 48.833> ἡ γάμον ἀγνώσσουσα πόθεν γλάγος ἔλλαχε μαζοῦ;
<nonn. d. 48.834> οὐκ ἴδον, οὐ πυθόμην, ὅτι παρθένος υἷα λοχεύει.
<nonn. d. 48.835> ἦ ῥα φύσιν μετάμειψε πατὴρ ἐμός; ἦ ῥα γυναῖκες
<nonn. d. 48.836> νόσφι γάμου τίκτουσι;σὺ γάρ, φιλοπάρθενε κούρη,
<nonn. d. 48.837> ὠδίνεις νέα τέκνα, καὶ εἰ στυγέεις ̓Αφροδίτην.
<nonn. d. 48.838> ἦ ῥα κυβερνήτειραν ἀναγκαίου τοκετοῖο
<nonn. d. 48.839> ̓́Αρτεμιν οὐ καλέουσι λεχωίδες, ὅττι σὺ μούνη
<nonn. d. 48.840> εἰς τόκον ἀγροτέρης οὐ δεύεαι ἰοχεαίρης;
<nonn. d. 48.841> οὐδὲ τεὸν Διόνυσον ἀμαιεύτων ἀπὸ κόλπων
<nonn. d. 48.842> ἔδρακεν Εἰλείθυια, τεῆς ἐλάτειρα γενέθλης:
<nonn. d. 48.843> ἀλλά μιν ἡμιτέλεστον ἐμαιώσαντο κεραυνοί.
<nonn. d. 48.844> μὴ κοτέῃς, ὅτι παῖδας ἐνὶ σκοπέλοισι λοχεύεις:
<nonn. d. 48.845> ᾗ σκοπέλων βασίλεια τόκου πειρήσατο ̔Ρείη:
<nonn. d. 48.846> τίς νέμεσίς ποτε τοῦτο; κατ' οὔρεα τέκνα λοχεύεις,
<nonn. d. 48.847> ὡς δάμαρ οὐρεσίφοιτος ὀρεσσινόμου Διονύσου.”
<nonn. d. 48.848> ἔννεπε: καὶ κοτέουσα λεχωιὰς ἄχνυτο νύμφη
<nonn. d. 48.849> ̓́Αρτεμιν αἰδομένη καὶ ἐν ἄλγεσιν. ἆ μέγα δειλή,
<nonn. d. 48.850> ἐγγὺς ἔην τοκετοῖο καὶ ἤθελε παρθένος εἶναι.
<nonn. d. 48.851> καὶ βρέφος εἰς φάος ἦλθε θοώτερον: ̓Αρτέμιδος γὰρ
<nonn. d. 48.852> φθεγγομένης ἔτι μῦθον ἀκοντιστῆρα λοχείης
<nonn. d. 48.853> διπλόος αὐτοκέλευστος ἐμαιώθη τόκος Αὔρης
<nonn. d. 48.854> λυομένης ὠδῖνος, ὅθεν διδύμων ἀπὸ παίδων
<nonn. d. 48.855> Δίνδυμον ὑψικάρηνον ὄρος κικλήσκετο ̔Ρείης.
<nonn. d. 48.856> καὶ θεὸς ἀθρήσασα νέην εὔπαιδα γενέθλην
<nonn. d. 48.857> τοῖον ἔπος παλίνορσος ἀμοιβαίῃ φάτο φωνῇ:
<nonn. d. 48.858> “Μαῖα, γυνὴ μονιή, διδυμητόκε δύσγαμε νύμφη,
<nonn. d. 48.859> υἱάσι μαζὸν ὄρεξον ἀήθεα, παρθένε μήτηρ:
<nonn. d. 48.860> παππάζει σέο κοῦρος ἀπαιτίζων σε τοκῆα:
<nonn. d. 48.861> εἰπὲ δὲ σοῖς τεκέεσσι τεὸν λαθραῖον ἀκοίτην.
<nonn. d. 48.862> ̓́Αρτεμις οὐ γάμον οἶδε, καὶ οὐ τρέφεν υἱέα μαζῷ:
<nonn. d. 48.863> σὸν λέχος οὔρεα ταῦτα, καὶ ἠθάδος ἀντὶ χιτῶνος
<nonn. d. 48.864> σπάργανα σῶν βρεφέων πολυδαίδαλα δέρματα νεβρῶν.”
<nonn. d. 48.865> εἶπε, καὶ ὠκυπέδιλος ἐδύσατο δάσκιον ὕλην.
<nonn. d. 48.866> καὶ καλέσας Νίκαιαν ἑὴν Κυβεληίδα νύμφην,
<nonn. d. 48.867> μεμφομένην ἔτι λέκτρα λεχωίδα δείκνυεν Αὔρην
<nonn. d. 48.868> μειδιόων Διόνυσος: ἐρημονόμοιο δὲ κούρης
<nonn. d. 48.869> ἀρτιγάμοις ἀγόρευεν ἐπαυχήσας ὑμεναίοις:
<nonn. d. 48.870> “̓́Αρτι μόγις, Νίκαια, παραίφασιν εὗρες ̓Ερώτων:
<nonn. d. 48.871> ἄρτι πάλιν Διόνυσος ἐπίκλοπον ἤνυσεν εὐνήν,
<nonn. d. 48.872> παρθενικῆς δ' ἑτέρης γάμον ἥρπασεν: ἐν δὲ κολώναις
<nonn. d. 48.873> ἡ πρὶν ἀλυσκάζουσα καὶ οὔνομα μοῦνον ̓Ερώτων
<nonn. d. 48.874> σοῖς θαλάμοις τύπον ἶσον ὀρεστιὰς ἔδρακεν Αὔρη.
<nonn. d. 48.875> οὐ μούνη γλυκὺν ὕπνον ἐδέξαο πομπὸν ̓Ερώτων,
<nonn. d. 48.876> οὐ μούνη πίες οἶνον ἐπίκλοπον ἅρπαγα μίτρης:
<nonn. d. 48.877> ἀλλὰ νέης ἄγνωστος ἀνοιγομένης ἀπὸ πηγῆς
<nonn. d. 48.878> νυμφοκόμος πάλιν οἶνος ἀνέβλυε, καὶ πίεν Αὔρη.
<nonn. d. 48.879> ἀλλὰ βέλος δεδαυῖαν ἀναγκαίου τοκετοῖο,
<nonn. d. 48.880> πρὸς Τελετῆς λίτομαί σε, χοροπλεκέος σέο κούρης,
<nonn. d. 48.881> σπεῦσον ἀερτάζειν ἐμὸν υἱέα, μή μιν ὀλέσσῃ
<nonn. d. 48.882> τολμηραῖς παλάμῃσιν ἐμὴ δυσμήχανος Αὔρη:
<nonn. d. 48.883> οἶδα γάρ, ὡς διδύμων βρεφέων ἔνα παῖδα δαμάσσει
<nonn. d. 48.884> ἄσχετα λυσσώουσα: σὺ δὲ χραίσμησον ̓Ιάκχῳ:
<nonn. d. 48.885> ἔσσο φύλαξ ὠδῖνος ἀρείονος, ὄφρά κεν εἴη
<nonn. d. 48.886> σὴ Τελετὴ θεράπαινα καὶ υἱέι καὶ γενετῆρι.”
<nonn. d. 48.887> ὣς εἰπὼν παλίνορσος ἐχάζετο Βάκχος ἀγήνωρ,
<nonn. d. 48.888> κυδιόων Φρυγίοισιν ἐπ' ἀμφοτέροις ὑμεναίοις
<nonn. d. 48.889> πρεσβυτέρης ἀλόχοιο καἰ ὁπλοτέρης περὶ νύμφης.
<nonn. d. 48.890> καὶ βαρὺ πένθος ἔχουσα τελεσσιτόκῳ παρὰ πέτρῃ,
<nonn. d. 48.891> παῖδας ἐλαφρίζουσα, λεχωιὰς ἴαχε μήτηρ:
<nonn. d. 48.892> “ἠερόθεν γάμος οὗτος: ἐμὸν γόνον ἠέρι ῥίψω:
<nonn. d. 48.893> νυμφεύθην ἀνέμοισι καὶ οὐ βροτέην ἴδον εὐνήν,
<nonn. d. 48.894> αὔρης δ' εἰς ὑμέναιον ἐπώνυμοι ἤλυθον αὖραι:
<nonn. d. 48.895> καὶ λοχίας ἐχέτωσαν ἐμὰς ὠδῖνας ἀῆται.
<nonn. d. 48.896> ἔρρετέ μοι, νέα τέκνα δολορραφέος γενετῆρος,
<nonn. d. 48.897> ὑμέας οὐκ ἐλόχευσα: τί μοι κακὰ θηλυτεράων;
<nonn. d. 48.898> ἀμφαδὸν ἄρτι, λέοντες, ἐλεύθεροι εἰς νομὸν ὕλης
<nonn. d. 48.899> ἔλθετε θαρσήεντες, ὅτ' οὐκέτι μάρναται Αὔρη:
<nonn. d. 48.900> καὶ σκυλάκων ἑλίκωπες ἀρείονές ἐστε λαγωοί:
<nonn. d. 48.901> θῶες, ἐμοὶ τέρπεσθε: παρ' ἡμετέρῃ δὲ χαμεύνῃ
<nonn. d. 48.902> πόρδαλιν ἀπτοίητον ἐπισκαίροντα νοήσω:
<nonn. d. 48.903> ἄξατε σύννομον ἄρκτον ἀταρβέα: παιδοτόκου γὰρ
<nonn. d. 48.904> αὔρης χαλκοχίτωνες ἐθηλύνθησαν ὀιστοί.
<nonn. d. 48.905> αἰδέομαι μεθέπειν μετὰ παρθένον οὔνομα νύμφης,
<nonn. d. 48.906> μὴ βριαρὸν τεκέεσσιν ἐμόν ποτε μαζὸν ὀπάσσω:
<nonn. d. 48.907> μὴ παλάμῃ θλίψοιμι νόθον γάλα, μηδ' ἐνὶ λόχμαις
<nonn. d. 48.908> θηροφόνος γεγαυῖα γυνὴ φιλότεκνος ἀκούσω. ”
<nonn. d. 48.910> θῆκεν ὑπὸ σπήλυγγι λεχώια δεῖπνα λεαίνης:
<nonn. d. 48.911> ἀλλὰ Διωνύσοιο νέην εὔπαιδα γενέθλην,
<nonn. d. 48.912> πόρδαλις ὠμοβόροισι δέμας λιχμῶσα γενείοις,
<nonn. d. 48.913> ἔμφρονα θυμὸν ἔχουσα σοφῷ μαιώσατο μαζῷ:
<nonn. d. 48.914> θαμβαλέοι δὲ δράκοντες ἐκυκλώσαντο λοχείην
<nonn. d. 48.915> ἰοβόλοις στομάτεσσιν, ἐπεὶ νέα τέκνα φυλάσσων
<nonn. d. 48.916> μειλιχίους καὶ θῆρας ἐθήκατο νυμφίος Αὔρης.
<nonn. d. 48.917> καὶ ποδὶ φοιταλέῳ Ληλαντιὰς ἄνθορε κούρη
<nonn. d. 48.918> ἄγριον ἦθος ἔχουσα δασυστέρνοιο λεαίνης,
<nonn. d. 48.919> ἠερίαις δ' ἀκίχητος ἀνηκόντιζεν ἀέλλαις
<nonn. d. 48.920> θηρείων ἕνα παῖδα διαρπάξασα γενείων:
<nonn. d. 48.921> καὶ πάις ἀρτιλόχευτος ἐνὶ στροφάλιγγι κονίης
<nonn. d. 48.922> ἠερόθεν προκάρηνος ἐπωλίσθησεν ἀρούρῃ:
<nonn. d. 48.923> καί μιν ἀφαρπάξασα φίλῳ τυμβεύσατο λαιμῷ,
<nonn. d. 48.924> δαινυμένη φίλα δεῖπνα. καὶ ἀστόργοιο τεκούσης
<nonn. d. 48.925> ταρβαλέη τέκος ἄλλο λεχωίδος ἥρπασεν Αὔρης
<nonn. d. 48.926> παρθένος ἰοχέαιρα, διαστείχουσα δὲ λόχμην
<nonn. d. 48.927> παιδοκόμῳ κούφιζεν ἀήθεϊ κοῦρον ἀγοστῷ.
<nonn. d. 48.928> καὶ Βρομίου μετὰ λέκτρα, μετὰ στροφάλιγγα λοχείης
<nonn. d. 48.929> μῶμον ἀλυσκάζουσα γαμήλιον ἀγρότις Αὔρη,
<nonn. d. 48.930> ἀρχαίης μεθέπουσα σέβας φιλοπάρθενον αἰδοῦς,
<nonn. d. 48.931> Σαγγαρίου σχεδὸν ἦλθεν: ὀπισθοτόνῳ δ' ἅμα τόξῳ
<nonn. d. 48.932> εἰς προχοὰς ἀκόμιστον ἑὴν ἔρριψε φαρέτρην,
<nonn. d. 48.933> καὶ βυθίῳ προκάρηνος ἐπεσκίρτησε ῥεέθρῳ
<nonn. d. 48.934> ὄμμασιν αἰδομένοισιν ἀναινομένη φάος ̓Ηοῦς,
<nonn. d. 48.935> καὶ ῥοθίοις ποταμοῖο καλύπτετο: τὴν δὲ Κρονίων
<nonn. d. 48.936> εἰς κρήνην μετάμειψεν: ὀρεσσιχύτοιο δὲ πηγῆς
<nonn. d. 48.937> μαζοὶ κρουνὸς ἔην, προχοὴ δέμας, ἄνθεα χαῖται,
<nonn. d. 48.938> καὶ κέρας ἔπλετο τόξον ἐυκραίρου ποταμοῖο
<nonn. d. 48.939> ταυροφυές, καὶ σχοῖνος ἀμειβομένη πέλε νευρή,
<nonn. d. 48.940> καὶ δόνακες γεγαῶτες ἐπερροίζησαν ὀιστοί,
<nonn. d. 48.941> καὶ βυθὸν ἰλυόεντα διεσσυμένη ποταμοῖο
<nonn. d. 48.942> εἰς γλαφυρὸν κευθμῶνα χυτὴ κελάρυζε φαρέτρη.
<nonn. d. 48.943> καὶ χόλον ἰοχέαιρα κατεύνασεν: ἀμφὶ δὲ λόχμῃ
<nonn. d. 48.944> ἴχνια μαστεύουσα φιλοσκοπέλοιο Λυαίου
<nonn. d. 48.945> ἤιεν, ἀρτιλόχευτον ἀειρομένη βρέφος Αὔρης,
<nonn. d. 48.946> πήχεϊ κουφίζουσα νόθον βάρος: αἰδομένη δὲ
<nonn. d. 48.947> ὤπασεν ἄρσενα παῖδα κασιγνήτῳ Διονύσῳ.
<nonn. d. 48.948> Νικαίῃ δ' ἑὸν υἷα πατὴρ πόρε, μαιάδι νύμφῃ:
<nonn. d. 48.949> ἡ δέ μιν ἠέρταζε, καὶ ἀκροτάτης ἀπὸ θηλῆς
<nonn. d. 48.950> παιδοκόμων θλίβουσα φερέσβιον ἰκμάδα μαζῶν
<nonn. d. 48.951> κοῦρον ἀνηέξησε. λαβὼν δέ μιν ὑψόθι δίφρου
<nonn. d. 48.952> νήπιον εἰσέτι Βάκχον ἐπώνυμον υἷα τοκῆος
<nonn. d. 48.953> ̓Ατθίδι μυστιπόλῳ παρακάτθετο Βάκχος ̓Αθήνῃ,
<nonn. d. 48.954> εὔια παππάζοντα: θεὰ δέ μιν ἔνδοθι νηοῦ
<nonn. d. 48.955> Παλλὰς ἀνυμφεύτῳ θεοδέγμονι δέξατο κόλπῳ:
<nonn. d. 48.956> παιδὶ δὲ μαζὸν ὄρεξε, τὸν ἔσπασε μοῦνος ̓Ερεχθεύς,
<nonn. d. 48.957> αὐτοχύτῳ στάζοντα νόθον γλάγος ὄμφακι μαζῷ.
<nonn. d. 48.958> καί μιν ̓Ελευσινίῃσι θεὰ παρακάτθετο Βάκχαις:
<nonn. d. 48.959> ἀμφὶ δὲ κοῦρον ̓́Ιακχον ἐκυκλώσαντο χορείῃ
<nonn. d. 48.960> νύμφαι κισσοφόροι Μαραθωνίδες, ἀρτιτόκῳ δὲ
<nonn. d. 48.961> δαίμονι νυκτιχόρευτον ἐκούφισαν ̓Ατθίδα πεύκην:
<nonn. d. 48.962> καὶ θεὸν ἱλάσκοντο μεθ' υἱέα Περσεφονείης,
<nonn. d. 48.963> καὶ Σεμέλης μετὰ παῖδα, θυηπολίας δὲ Λυαίῳ
<nonn. d. 48.964> ὀψιγόνῳ στήσαντο καὶ ἀρχεγόνῳ Διονύσῳ,
<nonn. d. 48.965> καὶ τριτάτῳ νέον ὕμνον ἐπεσμαράγησαν ̓Ιάκχῳ.
<nonn. d. 48.966> καὶ τελεταῖς τρισσῇσιν ἐβακχεύθησαν ̓Αθῆναι:
<nonn. d. 48.967> καὶ χορὸν ὀψιτέλεστον ἀνεκρούσαντο πολῖται
<nonn. d. 48.968> Ζαγρέα κυδαίνοντες ἅμα Βρομίῳ καὶ ̓Ιάκχῳ.
<nonn. d. 48.969> οὐδὲ Κυδωναίων ἐπελήσατο Βάκχος ̓Ερώτων,
<nonn. d. 48.970> ἀλλὰ καὶ ὀλλυμένης προτέρης ἐμνήσατο νύμφης:
<nonn. d. 48.971> καὶ Στέφανον περίκυκλον ἀποιχομένης ̓Αριάδνης
<nonn. d. 48.972> μάρτυν ἑῆς φιλότητος ἀνεστήριξεν ̓Ολύμπῳ,
<nonn. d. 48.973> ἄγγελον οὐ λήγοντα φιλοστεφάνων ὑμεναίων.
<nonn. d. 48.974> καὶ θεὸς ἀμπελόεις πατρώιον αἰθέρα βαίνων
<nonn. d. 48.975> πατρὶ σὺν εὐώδινι μιῆς ἔψαυσε τραπέζης,
<nonn. d. 48.976> καὶ βροτέην μετὰ δαῖτα, μετὰ προτέρην χύσιν οἴνου
<nonn. d. 48.977> οὐράνιον πίε νέκταρ ἀρειοτέροισι κυπέλλοις,
<nonn. d. 48.978> σύνθρονος ̓Απόλλωνι, συνέστιος υἱέι Μαίης.
