<pind. o. 1.1> ἄριστον μὲν ὕδωρ, ὁ δὲ χρυσὸς αἰθόμενον πῦρ
<pind. o. 1.2> ἅτε διαπρέπει νυκτὶ μεγάνορος ἔξοχα πλούτου:
<pind. o. 1.3> εἰ δ' ἄεθλα γαρύεν
<pind. o. 1.4> ἔλδεαι, φίλον ἦτορ,
<pind. o. 1.5> μηκέθ' ἁλίου σκόπει
<pind. o. 1.6> ἄλλο θαλπνότερον ἐν ἁμέρᾳ φαεννὸν ἄστρον ἐρήμας δι' αἰθέρος,
<pind. o. 1.7> μηδ' ̓Ολυμπίας ἀγῶνα φέρτερον αὐδάσομεν:
<pind. o. 1.8> ὅθεν ὁ πολύφατος ὕμνος ἀμφιβάλλεται
<pind. o. 1.9> σοφῶν μητίεσσι, κελαδεῖν
<pind. o. 1.10> Κρόνου παῖδ' ἐς ἀφνεὰν ἱκομένους
<pind. o. 1.11> μάκαιραν ̔Ιέρωνος ἑστίαν,
<pind. o. 1.12> θεμιστεῖον ὃς ἀμφέπει σκᾶπτον ἐν πολυμάλῳ
<pind. o. 1.13> Σικελίᾳ, δρέπων μὲν κορυφὰς ἀρετᾶν ἄπο πασᾶν,
<pind. o. 1.14> ἀγλαί̈ζεται δὲ καὶ
<pind. o. 1.15> μουσικᾶς ἐν ἀώτῳ,
<pind. o. 1.16> οἷα παίζομεν φίλαν
<pind. o. 1.17> ἄνδρες ἀμφὶ θαμὰ τράπεζαν. ἀλλὰ Δωρίαν ἀπὸ φόρμιγγα πασσάλου
<pind. o. 1.18> λάμβαν', εἴ τί τοι Πίσας τε καὶ Φερενίκου χάρις
<pind. o. 1.19> νόον ὑπὸ γλυκυτάταις ἔθηκε φροντίσιν,
<pind. o. 1.20> ὅτε παρ' ̓Αλφεῷ σύτο, δέμας
<pind. o. 1.21> ἀκέντητον ἐν δρόμοισι παρέχων,
<pind. o. 1.22> κράτει δὲ προσέμιξε δεσπόταν,
<pind. o. 1.23> Συρακόσιον ἱπποχάρμαν βασιλῆα. λάμπει δέ οἱ κλέος
<pind. o. 1.24> ἐν εὐάνορι Λυδοῦ Πέλοπος ἀποικίᾳ:
<pind. o. 1.25> τοῦ μεγασθενὴς ἐράσσατο γαιάοχος
<pind. o. 1.26> Ποσειδᾶν, ἐπεί νιν καθαροῦ λέβητος ἔξελε Κλωθὼ
<pind. o. 1.27> ἐλέφαντι φαίδιμον ὦμον κεκαδμένον.
<pind. o. 1.28> ἦ θαυματὰ πολλά, καί πού τι καὶ βροτῶν φάτις ὑπὲρ τὸν ἀλαθῆ λόγον
<pind. o. 1.29> δεδαιδαλμένοι ψεύδεσι ποικίλοις ἐξαπατῶντι μῦθοι
<pind. o. 1.30> Χάρις δ', ἅπερ ἅπαντα τεύχει τὰ μείλιχα θνατοῖς,
<pind. o. 1.31> ἐπιφέροισα τιμὰν καὶ ἄπιστον ἐμήσατο πιστὸν
<pind. o. 1.32> ἔμμεναι τὸ πολλάκις:
<pind. o. 1.33> ἁμέραι δ' ἐπίλοιποι
<pind. o. 1.34> μάρτυρες σοφώτατοι.
<pind. o. 1.35> ἔστι δ' ἀνδρὶ φάμεν ἐοικὸς ἀμφὶ δαιμόνων καλά: μείων γὰρ αἰτία.
<pind. o. 1.36> υἱὲ Ταντάλου, σὲ δ', ἀντία προτέρων, φθέγξομαι,
<pind. o. 1.37> ὁπότ' ἐκάλεσε πατὴρ τὸν εὐνομώτατον
<pind. o. 1.38> ἐς ἔρανον φίλαν τε Σίπυλον,
<pind. o. 1.39> ἀμοιβαῖα θεοῖσι δεῖπνα παρέχων,
<pind. o. 1.40> τότ' ̓Αγλαοτρίαιναν ἁρπάσαι
<pind. o. 1.41> δαμέντα φρένας ἱμέρῳ χρυσέαισί τ' ἀν' ἵπποις
<pind. o. 1.42> ὕπατον εὐρυτίμου ποτὶ δῶμα Διὸς μεταβᾶσαι,
<pind. o. 1.43> ἔνθα δευτέρῳ χρόνῳ
<pind. o. 1.44> ἦλθε καὶ Γανυμήδης
<pind. o. 1.45> Ζηνὶ τωὔτ' ἐπὶ χρέος.
<pind. o. 1.46> ὡς δ' ἄφαντος ἔπελες, οὐδὲ ματρὶ πολλὰ μαιόμενοι φῶτες ἄγαγον,
<pind. o. 1.47> ἔννεπε κρυφᾶ τις αὐτίκα φθονερῶν γειτόνων,
<pind. o. 1.48> ὕδατος ὅτι σε πυρὶ ζέοισαν εἰς ἀκμὰν
<pind. o. 1.49> μαχαίρᾳ τάμον κάτα μέλη,
<pind. o. 1.50> τραπέζαισί τ', ἀμφὶ δεύτατα, κρεῶν
<pind. o. 1.51> σέθεν διεδάσαντο καὶ φάγον.
<pind. o. 1.52> ἐμοὶ δ' ἄπορα γαστρίμαργον μακάρων τιν' εἰπεῖν. ἀφίσταμαι.
<pind. o. 1.53> ἀκέρδεια λέλογχεν θαμινὰ κακαγόρους.
<pind. o. 1.54> εἰ δὲ δή τιν' ἄνδρα θνατὸν ̓Ολύμπου σκοποὶ
<pind. o. 1.55> ἐτίμασαν, ἦν Τάνταλος οὗτος: ἀλλὰ γὰρ καταπέψαι
<pind. o. 1.56> μέγαν ὄλβον οὐκ ἐδυνάσθη, κόρῳ δ' ἕλεν
<pind. o. 1.57> ἄταν ὑπέροπλον, ἅν οἱ πατὴρ ὑπερκρέμασε καρτερὸν αὐτῷ λίθον,
<pind. o. 1.58> τὸν αἰεὶ μενοινῶν κεφαλᾶς βαλεῖν εὐφροσύνας ἀλᾶται.
<pind. o. 1.59> ἔχει δ' ἀπάλαμον βίον τοῦτον ἐμπεδόμοχθον,
<pind. o. 1.60> μετὰ τριῶν τέταρτον πόνον, ἀθανάτων ὅτι κλέψαις
<pind. o. 1.61> ἁλίκεσσι συμπόταις
<pind. o. 1.62> νέκταρ ἀμβροσίαν τε
<pind. o. 1.63> δῶκεν, οἷσιν ἄφθιτον
<pind. o. 1.64> θῆκαν. εἰ δὲ θεὸν ἀνήρ τις ἔλπεταί τι λαθέμεν ἔρδων, ἁμαρτάνει.
<pind. o. 1.65> τοὔνεκα προῆκαν υἱὸν ἀθάνατοί οἱ πάλιν
<pind. o. 1.66> μετὰ τὸ ταχύποτμον αὖτις ἀνέρων ἔθνος.
<pind. o. 1.67> πρὸς εὐάνθεμον δ' ὅτε φυὰν
<pind. o. 1.68> λάχναι νιν μέλαν γένειον ἔρεφον.
<pind. o. 1.69> ἑτοῖμον ἀνεφρόντισεν γάμον
<pind. o. 1.70> Πισάτα παρὰ πατρὸς εὔδοξον ̔Ιπποδάμειαν
<pind. o. 1.71> σχεθέμεν. ἐγγὺς ἐλθὼν πολιᾶς ἁλὸς οἶος ἐν ὄρφνᾳ
<pind. o. 1.72> ἄπυεν βαρύκτυπον
<pind. o. 1.73> Εὐτρίαιναν: ὁ δ' αὐτῷ
<pind. o. 1.74> πὰρ ποδὶ σχεδὸν φάνη.
<pind. o. 1.75> τῷ μὲν εἶπε: âφίλια δῶρα Κυπρίας ἄγ' εἴ τι, Ποσείδαον, ἐς χάριν
<pind. o. 1.76> τέλλεται, πέδασον ἔγχος Οἰνομάου χάλκεον,
<pind. o. 1.77> ἐμὲ δ' ἐπὶ ταχυτάτων πόρευσον ἁρμάτων
<pind. o. 1.78> ἐς ̓͂Αλιν, κράτει δὲ πέλασον.
<pind. o. 1.79> ἐπεὶ τρεῖς τε καὶ δέκ' ἄνδρας ὀλέσαις
<pind. o. 1.80> ἐρῶντας ἀναβάλλεται γάμον
<pind. o. 1.81> θυγατρός. ὁ μέγας δὲ κίνδυνος ἄναλκιν οὐ φῶτα λαμβάνει.
<pind. o. 1.82> θανεῖν δ' οἷσιν ἀνάγκα, τί κέ τις ἀνώνυμον
<pind. o. 1.83> γῆρας ἐν σκότῳ καθήμενος ἕψοι μάταν,
<pind. o. 1.84> ἁπάντων καλῶν ἄμμορος; ἀλλ' ἐμοὶ μὲν οὗτος ἄεθλος
<pind. o. 1.85> ὑποκείσεται: τὺ δὲ πρᾶξιν φίλαν δίδοι.â
<pind. o. 1.86> ὣς ἔννεπεν: οὐδ' ἀκράντοις ἐφάψατ' ὦν ἔπεσι. τὸν μὲν ἀγάλλων θεὸς
<pind. o. 1.87> ἔδωκεν δίφρον τε χρύσεον πτεροῖσίν τ' ἀκάμαντας ἵππους.
<pind. o. 1.88> ἕλεν δ' Οἰνομάου βίαν παρθένον τε σύνευνον:
<pind. o. 1.89> τέκε τε λαγέτας ἓξ ἀρεταῖσι μεμαότας υἱούς.
<pind. o. 1.90> νῦν δ' ἐν αἱμακουρίαις
<pind. o. 1.91> ἀγλααῖσι μέμικται,
<pind. o. 1.92> ̓Αλφεοῦ πόρῳ κλιθείς,
<pind. o. 1.93> τύμβον ἀμφίπολον ἔχων πολυξενωτάτῳ παρὰ βωμῷ. τὸ δὲ κλέος
<pind. o. 1.94> τηλόθεν δέδορκε τᾶν ̓Ολυμπιάδων ἐν δρόμοις
<pind. o. 1.95> Πέλοπος, ἵνα ταχυτὰς ποδῶν ἐρίζεται
<pind. o. 1.96> ἀκμαί τ' ἰσχύος θρασύπονοι:
<pind. o. 1.97> ὁ νικῶν δὲ λοιπὸν ἀμφὶ βίοτον
<pind. o. 1.98> ἔχει μελιτόεσσαν εὐδίαν
<pind. o. 1.99> ἀέθλων γ' ἕνεκεν. τὸ δ' αἰεὶ παράμερον ἐσλὸν
<pind. o. 1.100> ὕπατον ἔρχεται παντὶ βροτῶν. ἐμὲ δὲ στεφανῶσαι
<pind. o. 1.101> κεῖνον ἱππίῳ νόμῳ
<pind. o. 1.102> Αἰοληί̈δι μολπᾷ
<pind. o. 1.103> χρή: πέποιθα δὲ ξένον
<pind. o. 1.104> μή τιν', ἀμφότερα καλῶν τε ἴδριν ἁμᾷ καὶ δύναμιν κυριώτερον,
<pind. o. 1.105> τῶν γε νῦν κλυταῖσι δαιδαλωσέμεν ὕμνων πτυχαῖς.
<pind. o. 1.106> θεὸς ἐπίτροπος ἐὼν τεαῖσι μήδεται
<pind. o. 1.107> ἔχων τοῦτο κᾶδος, ̔Ιέρων,
<pind. o. 1.108> μερίμναισιν: εἰ δὲ μὴ ταχὺ λίποι,
<pind. o. 1.109> ἔτι γλυκυτέραν κεν ἔλπομαι
<pind. o. 1.110> σὺν ἅρματι θοῷ κλεί̈ξειν, ἐπίκουρον εὑρὼν ὁδὸν λόγων
<pind. o. 1.111> παρ' εὐδείελον ἐλθὼν Κρόνιον. ἐμοὶ μὲν ὦν
<pind. o. 1.112> Μοῖσα καρτερώτατον βέλος ἀλκᾷ τρέφει:
<pind. o. 1.113> ἐπ' ἄλλοισι δ' ἄλλοι μεγάλοι. τὸ δ' ἔσχατον
<pind. o. 1.114> κορυφοῦται βασιλεῦσι. μηκέτι πάπταινε πόρσιον.
<pind. o. 1.115> εἴη σέ τε τοῦτον ὑψοῦ χρόνον πατεῖν, ἐμέ τε τοσσάδε νικαφόροις
<pind. o. 1.116> ὁμιλεῖν, πρόφαντον σοφίᾳ καθ' ̔́Ελλανας ἐόντα παντᾷ.
<pind. o. 2.1> ἀναξιφόρμιγγες ὕμνοι,
<pind. o. 2.2> τίνα θεόν, τίν' ἥρωα, τίνα δ' ἄνδρα κελαδήσομεν;
<pind. o. 2.3> ἤτοι Πίσα μὲν Διός: ̓Ολυμπιάδα δ' ἔστασεν ̔Ηρακλέης
<pind. o. 2.4> ἀκρόθινα πολέμου:
<pind. o. 2.5> Θήρωνα δὲ τετραορίας ἕνεκα νικαφόρου
<pind. o. 2.6> γεγωνητέον, ὄπι δίκαιον ξένων, ἔρεισμ' ̓Ακράγαντος,
<pind. o. 2.7> εὐωνύμων τε πατέρων ἄωτον ὀρθόπολιν:
<pind. o. 2.8> καμόντες οἳ πολλὰ θυμῷ
<pind. o. 2.9> ἱερὸν ἔσχον οἴκημα ποταμοῦ, Σικελίας τ' ἔσαν
<pind. o. 2.10> ὀφθαλμός, αἰὼν δ' ἔφεπε μόρσιμος, πλοῦτόν τε καὶ χάριν ἄγων
<pind. o. 2.11> γνησίαις ἐπ' ἀρεταῖς.
<pind. o. 2.12> ἀλλ' ὦ Κρόνιε παῖ ̔Ρέας, ἕδος ̓Ολύμπου νέμων
<pind. o. 2.13> ἀέθλων τε κορυφὰν πόρον τ' ̓Αλφεοῦ, ἰανθεὶς ἀοιδαῖς
<pind. o. 2.14> εὔφρων ἄρουραν ἔτι πατρίαν σφίσιν κόμισον
<pind. o. 2.15> λοιπῷ γένει. τῶν δὲ πεπραγμένων
<pind. o. 2.16> ἐν δίκᾳ τε καὶ παρὰ δίκαν, ἀποίητον οὐδ' ἂν
<pind. o. 2.17> χρόνος ὁ πάντων πατὴρ δύναιτο θέμεν ἔργων τέλος:
<pind. o. 2.18> λάθα δὲ πότμῳ σὺν εὐδαίμονι γένοιτ' ἄν.
<pind. o. 2.19> ἐσλῶν γὰρ ὑπὸ χαρμάτων πῆμα θνάσκει
<pind. o. 2.20> παλίγκοτον δαμασθέν,
<pind. o. 2.21> ὅταν θεοῦ Μοῖρα πέμπῃ
<pind. o. 2.22> ἀνεκὰς ὄλβον ὑψηλόν. ἕπεται δὲ λόγος εὐθρόνοις
<pind. o. 2.23> Κάδμοιο κούραις, ἔπαθον αἳ μεγάλα, πένθος δὲ
<pind. o. 2.24> κρεσσόνων πρὸς ἀγαθῶν.
<pind. o. 2.25> ζώει μὲν ἐν ̓Ολυμπίοις ἀποθανοῖσα βρόμῳ
<pind. o. 2.26> κεραυνοῦ τανυέθειρα Σεμέλα, φιλεῖ δέ νιν Παλλὰς αἰεί,
<pind. o. 2.27> καὶ Ζεὺς πατὴρ μάλα, φιλεῖ δὲ παῖς ὁ κισσοφόρος:
<pind. o. 2.28> λέγοντι δ' ἐν καὶ θαλάσσᾳ
<pind. o. 2.29> μετὰ κόραισι Νηρῆος ἁλίαις βίοτον ἄφθιτον
<pind. o. 2.30> ̓Ινοῖ τετάχθαι τὸν ὅλον ἀμφὶ χρόνον. ἤτοι βροτῶν γε κέκριται
<pind. o. 2.31> πεῖρας οὔ τι θανάτου,
<pind. o. 2.32> οὐδ' ἡσύχιμον ἁμέραν ὁπότε, παῖδ' ἁλίου,
<pind. o. 2.33> ἀτειρεῖ σὺν ἀγαθῷ τελευτάσομεν: ῥοαὶ δ' ἄλλοτ' ἄλλαι
<pind. o. 2.34> εὐθυμιᾶν τε μετὰ καὶ πόνων ἐς ἄνδρας ἔβαν.
<pind. o. 2.35> οὕτω δὲ Μοῖρ', ἅ τε πατρώιον
<pind. o. 2.36> τῶνδ' ἔχει τὸν εὔφρονα πότμον, θεόρτῳ σὺν ὄλβῳ
<pind. o. 2.37> ἐπί τι καὶ πῆμ' ἄγει παλιντράπελον ἄλλῳ χρόνῳ:
<pind. o. 2.38> ἐξ οὗπερ ἔκτεινε Λᾷον μόριμος υἱὸς
<pind. o. 2.39> συναντόμενος, ἐν δὲ Πυθῶνι χρησθὲν
<pind. o. 2.40> παλαίφατον τέλεσσεν.
<pind. o. 2.41> ἰδοῖσα δ' ὀξεῖ' ̓Εριννὺς
<pind. o. 2.42> ἔπεφνέ οἱ σὺν ἀλλαλοφονίᾳ γένος ἀρήιον:
<pind. o. 2.43> λείφθη δὲ Θέρσανδρος ἐριπέντι Πολυνείκει, νέοις ἐν ἀέθλοις
<pind. o. 2.44> ἐν μάχαις τε πολέμου
<pind. o. 2.45> τιμώμενος, ̓Αδραστιδᾶν θάλος ἀρωγὸν δόμοις:
<pind. o. 2.46> ὅθεν σπέρματος ἔχοντα ῥίζαν, πρέπει τὸν Αἰνησιδάμου
<pind. o. 2.47> ἐγκωμίων τε μελέων λυρᾶν τε τυγχανέμεν.
<pind. o. 2.48> ̓Ολυμπίᾳ μὲν γὰρ αὐτὸς
<pind. o. 2.49> γέρας ἔδεκτο, Πυθῶνι δ' ὁμόκλαρον ἐς ἀδελφεὸν
<pind. o. 2.50> ̓Ισθμοῖ τε κοιναὶ Χάριτες ἄνθεα τεθρίππων δυωδεκαδρόμων
<pind. o. 2.51> ἄγαγον. τὸ δὲ τυχεῖν
<pind. o. 2.52> πειρώμενον ἀγωνίας παραλύει δυσφρονᾶν.
<pind. o. 2.53> ὁ μὰν πλοῦτος ἀρεταῖς δεδαιδαλμένος φέρει τῶν τε καὶ τῶν
<pind. o. 2.54> καιρόν, βαθεῖαν ὑπέχων μέριμναν ἀγροτέραν,
<pind. o. 2.55> ἀστὴρ ἀρίζηλος, ἐτήτυμον
<pind. o. 2.56> ἀνδρὶ φέγγος: εἰ δέ νιν ἔχων τις οἶδεν τὸ μέλλον,
<pind. o. 2.57> ὅτι θανόντων μὲν ἐνθάδ' αὐτίκ' ἀπάλαμνοι φρένες
<pind. o. 2.58> ποινὰς ἔτισαν, τὰ δ' ἐν τᾷδε Διὸς ἀρχᾷ
<pind. o. 2.59> ἀλιτρὰ κατὰ γᾶς δικάζει τις ἐχθρᾷ
<pind. o. 2.60> λόγον φράσαις ἀνάγκᾳ:
<pind. o. 2.61> ἴσαις δὲ νύκτεσσιν αἰεί,
<pind. o. 2.62> ἴσαις δ' ἐν ἁμέραις ἅλιον ἔχοντες, ἀπονέστερον
<pind. o. 2.63> ἐσλοὶ δέκονται βίοτον, οὐ χθόνα ταράσσοντες ἐν χερὸς ἀκμᾷ
<pind. o. 2.64> οὐδὲ πόντιον ὕδωρ
<pind. o. 2.65> κεινὰν παρὰ δίαιταν: ἀλλὰ παρὰ μὲν τιμίοις
<pind. o. 2.66> θεῶν, οἵτινες ἔχαιρον εὐορκίαις, ἄδακρυν νέμονται
<pind. o. 2.67> αἰῶνα: τοὶ δ' ἀπροσόρατον ὀκχέοντι πόνον
<pind. o. 2.68> ὅσοι δ' ἐτόλμασαν ἐστρὶς
<pind. o. 2.69> ἑκατέρωθι μείναντες ἀπὸ πάμπαν ἀδίκων ἔχειν
<pind. o. 2.70> ψυχάν, ἔτειλαν Διὸς ὁδὸν παρὰ Κρόνου τύρσιν: ἔνθα μακάρων
<pind. o. 2.71> νᾶσος ὠκεανίδες
<pind. o. 2.72> αὖραι περιπνέοισιν, ἄνθεμα δὲ χρυσοῦ φλέγει,
<pind. o. 2.73> τὰ μὲν χερσόθεν ἀπ' ἀγλαῶν δενδρέων, ὕδωρ δ' ἄλλα φέρβει,
<pind. o. 2.74> ὅρμοισι τῶν χέρας ἀναπλέκοντι καὶ στεφάνοις
<pind. o. 2.75> βουλαῖς ἐν ὀρθαῖσι ̔Ραδαμάνθυος,
<pind. o. 2.76> ὃν πατὴρ ἔχει μέγας ἑτοῖμον αὐτῷ πάρεδρον,
<pind. o. 2.77> πόσις ὁ πάντων ̔Ρέας ὑπέρτατον ἐχοίσας θρόνον.
<pind. o. 2.78> Πηλεύς τε καὶ Κάδμος ἐν τοῖσιν ἀλέγονται:
<pind. o. 2.79> ̓Αχιλλέα τ' ἔνεικ', ἐπεὶ Ζηνὸς ἦτορ
<pind. o. 2.80> λιταῖς ἔπεισε, μάτηρ:
<pind. o. 2.81> ὃς ̔́Εκτορ' ἔσφαλε, Τροίας
<pind. o. 2.82> ἄμαχον ἀστραβῆ κίονα, Κύκνον τε θανάτῳ πόρεν,
<pind. o. 2.83> ̓Αοῦς τε παῖδ' Αἰθίοπα. πολλά μοι ὑπ' ἀγκῶνος ὠκέα βέλη
<pind. o. 2.84> ἔνδον ἐντι φαρέτρας
<pind. o. 2.85> φωνᾶντα συνετοῖσιν: ἐς δὲ τὸ πὰν ἑρμηνέων
<pind. o. 2.86> χατίζει. σοφὸς ὁ πολλὰ εἰδὼς φυᾷ: μαθόντες δὲ λάβροι
<pind. o. 2.87> παγγλωσσίᾳ, κόρακες ὥς, ἄκραντα γαρύετον
<pind. o. 2.88> Διὸς πρὸς ὄρνιχα θεῖον.
<pind. o. 2.89> ἔπεχε νῦν σκοπῷ τόξον, ἄγε θυμέ, τίνα βάλλομεν
<pind. o. 2.90> ἐκ μαλθακᾶς αὖτε φρενὸς εὐκλέας ὀϊστοὺς ἱέντες; ἐπί τοι
<pind. o. 2.91> ̓Ακράγαντι τανύσαις
<pind. o. 2.92> αὐδάσομαι ἐνόρκιον λόγον ἀλαθεῖ νόῳ
<pind. o. 2.93> τεκεῖν μή τιν' ἑκατόν γε ἐτέων πόλιν φίλοις ἄνδρα μᾶλλον
<pind. o. 2.94> εὐεργέταν πραπίσιν ἀφθονέστερόν τε χέρα
<pind. o. 2.95> Θήρωνος. ἀλλ' αἶνον ἔβα κόρος
<pind. o. 2.96> οὐ δίκᾳ συναντόμενος, ἀλλὰ μάργων ὑπ' ἀνδρῶν,
<pind. o. 2.97> τὸ λαλαγῆσαι ἐθέλων κρύφον τε θέμεν ἐσλῶν καλοῖς
<pind. o. 2.98> ἔργοις: ἐπεὶ ψάμμος ἀριθμὸν περιπέφευγεν,
<pind. o. 2.99> καὶ κεῖνος ὅσα χάρματ' ἄλλοις ἔθηκεν
<pind. o. 2.100> τίς ἂν φράσαι δύναιτο;
<pind. o. 3.1> Τυνδαρίδαις τε φιλοξείνοις ἁδεῖν καλλιπλοκάμῳ θ' ̔Ελένᾳ
<pind. o. 3.2> κλεινὰν ̓Ακράγαντα γεραίρων εὔχομαι,
<pind. o. 3.3> Θήρωνος ̓Ολυμπιονίκαν ὕμνον ὀρθώσαις, ἀκαμαντοπόδων
<pind. o. 3.4> ἵππων ἄωτον. Μοῖσα δ' οὕτω ποι παρέστα μοι νεοσίγαλον εὑρόντι τρόπον
<pind. o. 3.5> Δωρίῳ φωνὰν ἐναρμόξαι πεδίλῳ
<pind. o. 3.6> ἀγλαόκωμον. ἐπεὶ χαίταισι μὲν ζευχθέντες ἔπι στέφανοι
<pind. o. 3.7> πράσσοντί με τοῦτο θεόδματον χρέος,
<pind. o. 3.8> φόρμιγγά τε ποικιλόγαρυν καὶ βοὰν αὐλῶν ἐπέων τε θέσιν
<pind. o. 3.9> Αἰνησιδάμου παιδὶ συμμῖξαι πρεπόντως, ἅ τε Πίσα με γεγωνεῖν: τᾶς ἄπο
<pind. o. 3.10> θεόμοροι νίσοντ' ἐπ' ἀνθρώπους ἀοιδαί,
<pind. o. 3.11> ᾧ τινι, κραίνων ἐφετμὰς ̔Ηρακλέος προτέρας,
<pind. o. 3.12> ἀτρεκὴς ̔Ελλανοδίκας γλεφάρων Αἰτωλὸς ἀνὴρ ὑψόθεν
<pind. o. 3.13> ἀμφὶ κόμαισι βάλῃ γλαυκόχροα κόσμον ἐλαίας: τάν ποτε
<pind. o. 3.14> ̓́Ιστρου ἀπὸ σκιαρᾶν παγᾶν ἔνεικεν ̓Αμφιτρυωνιάδας,
<pind. o. 3.15> μνᾶμα τῶν Οὐλυμπίᾳ κάλλιστον ἄθλων
<pind. o. 3.16> δᾶμον ̔Υπερβορέων πείσαις ̓Απόλλωνος θεράποντα λόγῳ.
<pind. o. 3.17> πιστὰ φρονέων Διὸς αἴτει πανδόκῳ
<pind. o. 3.18> ἄλσει σκιαρόν τε φύτευμα ξυνὸν ἀνθρώποις στέφανόν τ' ἀρετᾶν.
<pind. o. 3.19> ἤδη γὰρ αὐτῷ, πατρὶ μὲν βωμῶν ἁγισθέντων, διχόμηνις ὅλον χρυσάρματος
<pind. o. 3.20> ἑσπέρας ὀφθαλμὸν ἀντέφλεξε Μήνα,
<pind. o. 3.21> καὶ μεγάλων ἀέθλων ἁγνὰν κρίσιν καὶ πενταετηρίδ' ἁμᾶ
<pind. o. 3.22> θῆκε ζαθέοις ἐπὶ κρημνοῖς ̓Αλφεοῦ:
<pind. o. 3.23> ἀλλ' οὐ καλὰ δένδρε' ἔθαλλεν χῶρος ἐν βάσσαις Κρονίου Πέλοπος.
<pind. o. 3.24> τούτων ἔδοξεν γυμνὸς αὐτῷ κᾶπος ὀξείαις ὑπακουέμεν αὐγαῖς ἁλίου.
<pind. o. 3.25> δὴ τότ' ἐς γαῖαν πορεύεν θυμὸς ὥρμα
<pind. o. 3.26> ̓Ιστρίαν νιν: ἔνθα Λατοῦς ἱπποσόα θυγάτηρ
<pind. o. 3.27> δέξατ' ἐλθόντ' ̓Αρκαδίας ἀπὸ δειρᾶν καὶ πολυγνάμπτων μυχῶν,
<pind. o. 3.28> εὖτέ νιν ἀγγελίαις Εὐρυσθέος ἔντυ' ἀνάγκα πατρόθεν
<pind. o. 3.29> χρυσόκερων ἔλαφον θήλειαν ἄξονθ', ἅν ποτε Ταϋγέτα
<pind. o. 3.30> ἀντιθεῖς' ̓Ορθωσίᾳ ἔγραψεν ἱράν.
<pind. o. 3.31> τὰν μεθέπων ἴδε καὶ κείναν χθόνα πνοιᾶς ὄπιθεν Βορέα
<pind. o. 3.32> ψυχροῦ. τόθι δένδρεα θάμβαινε σταθείς.
<pind. o. 3.33> τῶν νιν γλυκὺς ἵμερος ἔσχεν δωδεκάγναμπτον περὶ τέρμα δρόμου
<pind. o. 3.34> ἵππων φυτεῦσαι. καί νυν ἐς ταύταν ἑορτὰν ἵλαος ἀντιθέοισιν νίσσεται
<pind. o. 3.35> σὺν βαθυζώνου διδύμοις παισὶ Λήδας.
<pind. o. 3.36> τοῖς γὰρ ἐπέτραπεν Οὐλυμπόνδ' ἰὼν θαητὸν ἀγῶνα νέμειν
<pind. o. 3.37> ἀνδρῶν τ' ἀρετᾶς πέρι καὶ ῥιμφαρμάτου
<pind. o. 3.38> διφρηλασίας. ἐμὲ δ' ὦν πᾳ θυμὸς ὀτρύνει φάμεν ̓Εμμενίδαις
<pind. o. 3.39> Θήρωνί τ' ἐλθεῖν κῦδος, εὐί̈ππων διδόντων Τυνδαριδᾶν, ὅτι πλείσταισι βροτῶν
<pind. o. 3.40> ξεινίαις αὐτοὺς ἐποίχονται τραπέζαις,
<pind. o. 3.41> εὐσεβεῖ γνώμᾳ φυλάσσοντες μακάρων τελετάς.
<pind. o. 3.42> εἰ δ' ἀριστεύει μὲν ὕδωρ, κτεάνων δὲ χρυσὸς αἰδοιέστατος,
<pind. o. 3.43> νῦν δὲ πρὸς ἐσχατιὰν Θήρων ἀρεταῖσιν ἱκάνων ἅπτεται
<pind. o. 3.44> οἴκοθεν ̔Ηρακλέος σταλᾶν. τὸ πόρσω δ' ἔστι σοφοῖς ἄβατον
<pind. o. 3.45> κἀσόφοις. οὔ νιν διώξω: κεινὸς εἴην.
<pind. o. 4.1> ἐλατὴρ ὑπέρτατε βροντᾶς ἀκαμαντόποδος Ζεῦ: τεαὶ γὰρ ὧραι
<pind. o. 4.2> ὑπὸ ποικιλοφόρμιγγος ἀοιδᾶς ἑλισσόμεναί μ' ἔπεμψαν
<pind. o. 4.3> ὑψηλοτάτων μάρτυρ' ἀέθλων.
<pind. o. 4.4> ξείνων δ' εὖ πρασσόντων ἔσαναν αὐτίκ' ἀγγελίαν
<pind. o. 4.5> ποτὶ γλυκεῖαν ἐσλοί.
<pind. o. 4.6> ἀλλ', ὦ Κρόνου παῖ, ὃς Αἴτναν ἔχεις,
<pind. o. 4.7> ἶπον ἀνεμόεσσαν ἑκατογκεφάλα Τυφῶνος ὀβρίμου,
<pind. o. 4.8> Οὐλυμπιονίκαν δέκευ
<pind. o. 4.9> Χαρίτων ἕκατι τόνδε κῶμον,
<pind. o. 4.10> χρονιώτατον φάος εὐρυσθενέων ἀρετᾶν. Ψαύμιος γὰρ ἵκει
<pind. o. 4.11> ὀχέων, ὅς, ἐλαίᾳ στεφανωθεὶς Πισάτιδι, κῦδος ὄρσαι
<pind. o. 4.12> σπεύδει Καμαρίνᾳ. θεὸς εὔφρων
<pind. o. 4.13> εἴη λοιπαῖς εὐχαῖς: ἐπεί νιν αἰνέω μάλα μὲν
<pind. o. 4.14> τροφαῖς ἑτοῖμον ἵππων,
<pind. o. 4.15> χαίροντά τε ξενίαις πανδόκοις
<pind. o. 4.16> καὶ πρὸς ἁσυχίαν φιλόπολιν καθαρᾷ γνώμᾳ τετραμμένον.
<pind. o. 4.17> οὐ ψεύδεϊ τέγξω λόγον:
<pind. o. 4.18> διάπειρά τοι βροτῶν ἔλεγχος:
<pind. o. 4.19> ἅπερ Κλυμένοιο παῖδα
<pind. o. 4.20> Λαμνιάδων γυναικῶν
<pind. o. 4.21> ἔλυσεν ἐξ ἀτιμίας.
<pind. o. 4.22> χαλκέοισι δ' ἐν ἔντεσι νικῶν δρόμον
<pind. o. 4.23> ἔειπεν ̔Υψιπυλείᾳ μετὰ στέφανον ἰών:
<pind. o. 4.24> â οὗτος ἐγὼ ταχυτᾶτι:
<pind. o. 4.25> χεῖρες δὲ καὶ ἦτορ ἴσον.
<pind. o. 4.26> φύονται δὲ καὶ νέοις ἐν ἀνδράσιν
<pind. o. 4.27> πολιαὶ θαμὰ καὶ παρὰ τὸν ἁλικίας
<pind. o. 4.28> ἐοικότα χρόνον.â
<pind. o. 5.1> ὑψηλᾶν ἀρετᾶν καὶ στεφάνων ἄωτον γλυκὺν
<pind. o. 5.2> τῶν Οὐλυμπίᾳ, ̓Ωκεανοῦ θύγατερ, καρδίᾳ γελανεῖ
<pind. o. 5.3> ἀκαμαντόποδός τ' ἀπήνας δέκευ Ψαύμιός τε δῶρα:
<pind. o. 5.4> ὃς τὰν σὰν πόλιν αὔξων, Καμάρινα, λαοτρόφον
<pind. o. 5.5> βωμοὺς ἓξ διδύμους ἐγέραιρεν ἑορταῖς θεῶν μεγίσταις
<pind. o. 5.6> ὑπὸ βουθυσίαις ἀέθλων τε πεμπαμέροις ἁμίλλαις,
<pind. o. 5.7> ἵπποις ἡμιόνοις τε μοναμπυκίᾳ τε. τὶν δὲ κῦδος ἁβρόν
<pind. o. 5.8> νικάσαις ἀνέθηκε, καὶ ὃν πατέρ' ̓́Ακρων' ἐκάρυξε καὶ τὰν νέοικον ἕδραν.
<pind. o. 5.9> ἵκων δ' Οἰνομάου καὶ Πέλοπος παρ' εὐηράτων
<pind. o. 5.10> σταθμῶν, ὦ πολιάοχε Παλλάς, ἀείδει μὲν ἄλσος ἁγνὸν
<pind. o. 5.11> τὸ τεόν, ποταμόν τε ̓́Ωανιν, ἐγχωρίαν τε λίμναν,
<pind. o. 5.12> καὶ σεμνοὺς ὀχετούς, ̔́Ιππαρις οἷσιν ἄρδει στρατόν,
<pind. o. 5.13> κολλᾷ τε σταδίων θαλάμων ταχέως ὑψίγυιον ἄλσος,
<pind. o. 5.14> ἀπ' ἀμαχανίας ἄγων ἐς φάος τόνδε δᾶμον ἀστῶν:
<pind. o. 5.15> αἰεὶ δ' ἀμφ' ἀρεταῖσι πόνος δαπάνα τε μάρναται πρὸς ἔργον
<pind. o. 5.16> κινδύνῳ κεκαλυμμένον: ἠὺ̈ δ' ἔχοντες σοφοὶ καὶ πολίταις ἔδοξαν ἔμμεν.
<pind. o. 5.17> Σωτὴρ ὑψινεφὲς Ζεῦ, Κρόνιόν τε ναίων λόφον
<pind. o. 5.18> τιμῶν τ' ̓Αλφεὸν εὐρὺ ῥέοντ' ̓Ιδαῖόν τε σεμνὸν ἄντρον,
<pind. o. 5.19> ἱκέτας σέθεν ἔρχομαι Λυδίοις ἀπύων ἐν αὐλοῖς,
<pind. o. 5.20> αἰτήσων πόλιν εὐανορίαισι τάνδε κλυταῖς
<pind. o. 5.21> δαιδάλλειν, σέ τ', ̓Ολυμπιόνικε, Ποσειδανίαισιν ἵπποις
<pind. o. 5.22> ἐπιτερπόμενον φέρειν γῆρας εὔθυμον ἐς τελευτάν,
<pind. o. 5.23> υἱῶν, Ψαῦμι, παρισταμένων. ὑγίεντα δ' εἴ τις ὄλβον ἄρδει,
<pind. o. 5.24> ἐξαρκέων κτεάτεσσι καὶ εὐλογίαν προστιθείς, μὴ ματεύσῃ θεὸς γενέσθαι.
<pind. o. 6.1> χρυσέας ὑποστάσαντες εὐτειχεῖ προθύρῳ θαλάμου
<pind. o. 6.2> κίονας, ὡς ὅτε θαητὸν μέγαρον
<pind. o. 6.3> πάξομεν: ἀρχομένου δ' ἔργου πρόσωπον
<pind. o. 6.4> χρὴ θέμεν τηλαυγές. εἰ δ' εἴη μὲν ̓Ολυμπιονίκας,
<pind. o. 6.5> βωμῷ τε μαντείῳ ταμίας Διὸς ἐν Πίσᾳ,
<pind. o. 6.6> συνοικιστήρ τε τᾶν κλεινᾶν Συρακοσσᾶν: τίνα κεν φύγοι ὕμνον
<pind. o. 6.7> κεῖνος ἀνήρ, ἐπικύρσαις ἀφθόνων ἀστῶν ἐν ἱμερταῖς ἀοιδαῖς;
<pind. o. 6.8> ἴστω γὰρ ἐν τούτῳ πεδίλῳ δαιμόνιον πόδ' ἔχων
<pind. o. 6.9> Σωστράτου υἱός. ἀκίνδυνοι δ' ἀρεταὶ
<pind. o. 6.10> οὔτε παρ' ἀνδράσιν οὔτ' ἐν ναυσὶ κοίλαις
<pind. o. 6.11> τίμιαι: πολλοὶ δὲ μέμνανται, καλὸν εἴ τι ποναθῇ.
<pind. o. 6.12> ̔Αγησία, τὶν δ' αἶνος ἑτοῖμος, ὃν ἐν δίκᾳ
<pind. o. 6.13> ἀπὸ γλώσσας ̓́Αδραστος μάντιν Οἰκλείδαν ποτ' ἐς ̓Αμφιάρηον
<pind. o. 6.14> φθέγξατ', ἐπεὶ κατὰ γαῖ' αὐτόν τέ νιν καὶ φαιδίμας ἵππους ἔμαρψεν.
<pind. o. 6.15> ἑπτὰ δ' ἔπειτα πυρᾶν νεκρῶν τελεσθεισᾶν Ταλαϊονίδας
<pind. o. 6.16> εἶπεν ἐν Θήβαισι τοιοῦτόν τι ἔπος: âποθέω στρατιᾶς ὀφθαλμὸν ἐμᾶς,
<pind. o. 6.17> ἀμφότερον μάντιν τ' ἀγαθὸν καὶ δουρὶ μάρνασθαι.â τὸ καὶ
<pind. o. 6.18> ἀνδρὶ κώμου δεσπότᾳ πάρεστι Συρακοσίῳ.
<pind. o. 6.19> οὔτε δύσηρις ἐὼν οὔτ' ὦν φιλόνικος ἄγαν,
<pind. o. 6.20> καὶ μέγαν ὅρκον ὀμόσσαις τοῦτό γέ οἱ σαφέως
<pind. o. 6.21> μαρτυρήσω: μελίφθογγοι δ' ἐπιτρέψοντι Μοῖσαι.
<pind. o. 6.22> ὦ Φίντις, ἀλλὰ ζεῦξον ἤδη μοι σθένος ἡμιόνων,
<pind. o. 6.23> ᾇ τάχος, ὄφρα κελεύθῳ τ' ἐν καθαρᾷ
<pind. o. 6.24> βάσομεν ὄκχον, ἵκωμαί τε πρὸς ἀνδρῶν
<pind. o. 6.25> καὶ γένος: κεῖναι γὰρ ἐξ ἀλλᾶν ὁδὸν ἁγεμονεῦσαι
<pind. o. 6.26> ταύταν ἐπίστανται, στεφάνους ἐν ̓Ολυμπίᾳ
<pind. o. 6.27> ἐπεὶ δέξαντο: χρὴ τοίνυν πύλας ὕμνων ἀναπίτναμεν αὐταῖς:
<pind. o. 6.28> πρός Πιτάναν δὲ παρ' Εὐρώτα πόρον δεῖ σάμερόν μ' ἐλθεῖν ἐν ὥρᾳ:
<pind. o. 6.29> ἅ τοι Ποσειδάωνι μιχθεῖσα Κρονίῳ λέγεται
<pind. o. 6.30> παῖδα ἰόπλοκον Εὐάδναν τεκέμεν.
<pind. o. 6.31> κρύψε δὲ παρθενίαν ὠδῖνα κόλποις:
<pind. o. 6.32> κυρίῳ δ' ἐν μηνὶ πέμποις' ἀμφιπόλους ἐκέλευσεν
<pind. o. 6.33> ἥρωι πορσαίνειν δόμεν Εἰλατίδᾳ βρέφος,
<pind. o. 6.34> ὃς ἀνδρῶν ̓Αρκάδων ἄνασσε Φαισάνᾳ λάχε τ' ̓Αλφεὸν οἰκεῖν:
<pind. o. 6.35> ἔνθα τραφεῖς' ὑπ' ̓Απόλλωνι γλυκείας πρῶτον ἔψαυς' ̓Αφροδίτας.
<pind. o. 6.36> οὐδ' ἔλαθ' Αἴπυτον ἐν παντὶ χρόνῳ κλέπτοισα θεοῖο γόνον.
<pind. o. 6.37> ἀλλ' ὁ μὲν Πυθώναδ', ἐν θυμῷ πιέσαις χόλον οὐ φατὸν ὀξείᾳ μελέτᾳ,
<pind. o. 6.38> ᾤχετ' ἰὼν μαντευσόμενος ταύτας περ' ἀτλάτου πάθας.
<pind. o. 6.39> ἁ δὲ φοινικόκροκον ζώναν καταθηκαμένα
<pind. o. 6.40> κάλπιδά τ' ἀργυρέαν, λόχμας ὑπὸ κυανέας
<pind. o. 6.41> τίκτε θεόφρονα κοῦρον. τᾷ μὲν ὁ Χρυσοκόμας
<pind. o. 6.42> πραύ̈μητίν τ' ̓Ελείθυιαν παρέστασέν τε Μοίρας:
<pind. o. 6.43> ἦλθεν δ' ὑπὸ σπλάγχνων ὑπ' ὠδῖνός τ' ἐρατᾶς ̓́Ιαμος
<pind. o. 6.44> ἐς φάος αὐτίκα. τὸν μὲν κνιζομένα
<pind. o. 6.45> λεῖπε χαμαί: δύο δὲ γλαυκῶπες αὐτὸν
<pind. o. 6.46> δαιμόνων βουλαῖσιν ἐθρέψαντο δράκοντες ἀμεμφεῖ
<pind. o. 6.47> ἰῷ μελισσᾶν καδόμενοι. βασιλεὺς δ' ἐπεὶ
<pind. o. 6.48> πετραέσσας ἐλαύνων ἵκετ' ἐκ Πυθῶνος, ἅπαντας ἐν οἴκῳ
<pind. o. 6.49> εἴρετο παῖδα, τὸν Εὐάδνα τέκοι: Φοίβου γὰρ αὐτὸν φᾶ γεγάκειν
<pind. o. 6.50> πατρός, περὶ θνατῶν δ' ἔσεσθαι μάντιν ἐπιχθονίοις
<pind. o. 6.51> ἔξοχον, οὐδέ ποτ' ἐκλείψειν γενεάν.
<pind. o. 6.52> ὣς ἄρα μάνυε. τοὶ δ' οὔτ' ὦν ἀκοῦσαι
<pind. o. 6.53> οὔτ' ἰδεῖν εὔχοντο πεμπταῖον γεγενημένον. ἀλλ' ἐν
<pind. o. 6.54> κέκρυπτο γὰρ σχοίνῳ βατιᾷ τ' ἐν ἀπειράτῳ,
<pind. o. 6.55> ἴων ξανθαῖσι καὶ παμπορφύροις ἀκτῖσι βεβρεγμένος ἁβρὸν
<pind. o. 6.56> σῶμα: τὸ καὶ κατεφάμιξεν καλεῖσθαί νιν χρόνῳ σύμπαντι μάτηρ
<pind. o. 6.57> τοῦτ' ὄνυμ' ἀθάνατον. τερπνᾶς δ' ἐπεὶ χρυσοστεφάνοιο λάβεν
<pind. o. 6.58> καρπὸν ̔́Ηβας, ̓Αλφεῷ μέσσῳ καταβὰς ἐκάλεσσε Ποσειδᾶν' εὐρυβίαν,
<pind. o. 6.59> ὃν πρόγονον, καὶ τοξοφόρον Δάλου θεοδμάτας σκοπόν,
<pind. o. 6.60> αἰτέων λαοτρόφον τιμάν τιν' ἑᾷ κεφαλᾷ,
<pind. o. 6.61> νυκτὸς ὑπαίθριος. ἀντεφθέγξατο δ' ἀρτιεπὴς
<pind. o. 6.62> πατρία ὄσσα, μετάλλασέν τέ νιν: âὄρσο, τέκος,
<pind. o. 6.63> δεῦρο πάγκοινον ἐς χώραν ἴμεν φάμας ὄπισθεν.â
<pind. o. 6.64> ἵκοντο δ' ὑψηλοῖο πέτραν ἀλίβατον Κρονίου:
<pind. o. 6.65> ἔνθα οἱ ὤπασε θησαυρὸν δίδυμον
<pind. o. 6.66> μαντοσύνας, τόκα μὲν φωνὰν ἀκούειν
<pind. o. 6.67> ψευδέων ἄγνωστον, εὖτ' ἂν δὲ θρασυμάχανος ἐλθὼν
<pind. o. 6.68> ̔Ηρακλέης, σεμνὸν θάλος ̓Αλκαϊδᾶν, πατρὶ
<pind. o. 6.69> ἑορτάν τε κτίσῃ πλειστόμβροτον τεθμόν τε μέγιστον ἀέθλων,
<pind. o. 6.70> Ζηνὸς ἐπ' ἀκροτάτῳ βωμῷ τότ' αὖ χρηστήριον θέσθαι κέλευσεν.
<pind. o. 6.71> ἐξ οὗ πολύκλειτον καθ' ̔́Ελλανας γένος ̓Ιαμιδᾶν.
<pind. o. 6.72> ὄλβος ἅμ' ἕσπετο: τιμῶντες δ' ἀρετὰς
<pind. o. 6.73> ἐς φανερὰν ὁδὸν ἔρχονται. τεκμαίρει
<pind. o. 6.74> χρῆμ' ἕκαστον: μῶμος ἐξ ἄλλων κρέμαται φθονεόντων
<pind. o. 6.75> τοῖς, οἷς ποτε πρώτοις περὶ δωδέκατον δρόμον
<pind. o. 6.76> ἐλαυνόντεσσιν αἰδοία ποτιστάξῃ Χάρις εὐκλέα μορφάν.
<pind. o. 6.77> εἰ δ' ἐτύμως ὑπὸ Κυλλάνας ὅροις, ̔Αγησία, μάτρωες ἄνδρες
<pind. o. 6.78> ναιετάοντες ἐδώρησαν θεῶν κάρυκα λιταῖς θυσίαις
<pind. o. 6.79> πολλὰ δὴ πολλαῖσιν ̔Ερμᾶν εὐσεβέως, ὃς ἀγῶνας ἔχει μοῖράν τ' ἀέθλων
<pind. o. 6.80> ̓Αρκαδίαν τ' εὐάνορα τιμᾷ: κεῖνος, ὦ παῖ Σωστράτου,
<pind. o. 6.81> σὺν βαρυγδούπῳ πατρὶ κραίνει σέθεν εὐτυχίαν.
<pind. o. 6.82> δόξαν ἔχω τιν' ἐπὶ γλώσσᾳ ἀκόνας λιγυρᾶς,
<pind. o. 6.83> ἅ μ' ἐθέλοντα προσέρπει καλλιρόοισι πνοαῖς:
<pind. o. 6.84> ματρομάτωρ ἐμὰ Στυμφαλίς, εὐανθὴς Μετώπα,
<pind. o. 6.85> πλάξιππον ἃ Θήβαν ἔτικτεν, τᾶς ἐρατεινὸν ὕδωρ
<pind. o. 6.86> πίομαι, ἀνδράσιν αἰχματαῖσι πλέκων
<pind. o. 6.87> ποικίλον ὕμνον. ὄτρυνον νῦν ἑταίρους,
<pind. o. 6.88> Αἰνέα, πρῶτον μὲν ̔́Ηραν Παρθενίαν κελαδῆσαι,
<pind. o. 6.89> γνῶναί τ' ἔπειτ', ἀρχαῖον ὄνειδος ἀλαθέσιν
<pind. o. 6.90> λόγοις εἰ φεύγομεν, Βοιωτίαν ὗν. ἐσσὶ γὰρ ἄγγελος ὀρθός,
<pind. o. 6.91> ἠϋκόμων σκυτάλα Μοισᾶν, γλυκὺς κρατὴρ ἀγαφθέγκτων ἀοιδᾶν:
<pind. o. 6.92> εἰπὸν δὲ μεμνᾶσθαι Συρακοσσᾶν τε καὶ ̓Ορτυγίας:
<pind. o. 6.93> τὰν ̔Ιέρων καθαρῷ σκάπτῳ διέπων,
<pind. o. 6.94> ἄρτια μηδόμενος, φοινικόπεζαν
<pind. o. 6.95> ἀμφέπει Δάματρα, λευκίππου τε θυγατρὸς ἑορτάν,
<pind. o. 6.96> καὶ Ζηνὸς Αἰτναίου κράτος. ἁδύλογοι δέ νιν
<pind. o. 6.97> λύραι μολπαί τε γιγνώσκοντι. μὴ θράσσοι χρόνος ὄλβον ἐφέρπων.
<pind. o. 6.98> σὺν δὲ φιλοφροσύναις εὐηράτοις ̔Αγησία δέξαιτο κῶμον
<pind. o. 6.99> οἴκοθεν οἴκαδ' ἀπὸ Στυμφαλίων τειχέων ποτινισσόμενον,
<pind. o. 6.100> ματέρ' εὐμήλοιο λείποντ' ̓Αρκαδίας. ἀγαθαὶ δὲ πέλοντ' ἐν χειμερίᾳ
<pind. o. 6.101> νυκτὶ θοᾶς ἐκ ναὸς ἀπεσκίμφθαι δύ' ἄγκυραι. θεὸς
<pind. o. 6.102> τῶν τε κείνων τε κλυτὰν αἶσαν παρέχοι φιλέων.
<pind. o. 6.103> δέσποτα ποντομέδων, εὐθὺν δὲ πλόον καμάτων
<pind. o. 6.104> ἐκτὸς ἐόντα δίδοι, χρυσαλακάτοιο πόσις
<pind. o. 6.105> ̓Αμφιτρίτας, ἐμῶν δ' ὕμνων ἄεξ' εὐτερπὲς ἄνθος.
<pind. o. 7.1> φιάλαν ὡς εἴ τις ἀφνειᾶς ἀπὸ χειρὸς ἑλὼν
<pind. o. 7.2> ἔνδον ἀμπέλου καχλάζοισαν δρόσῳ
<pind. o. 7.3> δωρήσεται
<pind. o. 7.4> νεανίᾳ γαμβρῷ προπίνων οἴκοθεν οἴκαδε, πάγχρυσον κορυφὰν κτεάνων,
<pind. o. 7.5> συμποσίου τε χάριν κᾶδός τε τιμάσαις νέον, ἐν δὲ φίλων
<pind. o. 7.6> παρεόντων θῆκέ νιν ζαλωτὸν ὁμόφρονος εὐνᾶς:
<pind. o. 7.7> καὶ ἐγὼ νέκταρ χυτόν, Μοισᾶν δόσιν, ἀεθλοφόροις
<pind. o. 7.8> ἀνδράσιν πέμπων, γλυκὺν καρπὸν φρενός,
<pind. o. 7.9> ἱλάσκομαι,
<pind. o. 7.10> Οὐλυμπίᾳ Πυθοῖ τε νικώντεσσιν: ὁ δ' ὄλβιος, ὃν φᾶμαι κατέχοντ' ἀγαθαί.
<pind. o. 7.11> ἄλλοτε δ' ἄλλον ἐποπτεύει Χάρις ζωθάλμιος ἁδυμελεῖ
<pind. o. 7.12> θαμὰ μὲν φόρμιγγι παμφώνοισί τ' ἐν ἔντεσιν αὐλῶν.
<pind. o. 7.13> καί νυν ὑπ' ἀμφοτέρων σὺν Διαγόρᾳ κατέβαν τὰν ποντίαν
<pind. o. 7.14> ὑμνέων παῖδ' ̓Αφροδίτας ̓Αελίοιό τε νύμφαν, ̔Ρόδον,
<pind. o. 7.15> εὐθυμάχαν ὄφρα πελώριον ἄνδρα παρ' ̓Αλφεῷ στεφανωσάμενον
<pind. o. 7.16> αἰνέσω πυγμᾶς ἄποινα
<pind. o. 7.17> καὶ παρὰ Κασταλίᾳ, πατέρα τε Δαμάγητον ἁδόντα Δίκᾳ,
<pind. o. 7.18> ̓Ασίας εὐρυχόρου τρίπολιν νᾶσον πέλας
<pind. o. 7.19> ἐμβόλῳ ναίοντας ̓Αργείᾳ σὺν αἰχμᾷ.
<pind. o. 7.20> ἐθελήσω τοῖσιν ἐξ ἀρχᾶς ἀπὸ Τλαπολέμου
<pind. o. 7.21> ξυνὸν ἀγγέλλων διορθῶσαι λόγον,
<pind. o. 7.22> ̔Ηρακλέος
<pind. o. 7.23> εὐρυσθενεῖ γέννᾳ. τὸ μὲν γὰρ πατρόθεν ἐκ Διὸς εὔχονται: τὸ δ' ̓Αμυντορίδαι
<pind. o. 7.24> ματρόθεν ̓Αστυδαμείας. ἀμφὶ δ' ἀνθρώπων φρασὶν ἀμπλακίαι
<pind. o. 7.25> ἀναρίθμητοι κρέμανται: τοῦτο δ' ἀμάχανον εὑρεῖν,
<pind. o. 7.26> ὅ τι νῦν ἐν καὶ τελευτᾷ φέρτατον ἀνδρὶ τυχεῖν.
<pind. o. 7.27> καὶ γὰρ ̓Αλκμήνας κασίγνητον νόθον
<pind. o. 7.28> σκάπτῳ θένων
<pind. o. 7.29> σκληρᾶς ἐλαίας ἔκταν' ἐν Τίρυνθι Λικύμνιον ἐλθόντ' ἐκ θαλάμων Μιδέας
<pind. o. 7.30> τᾶσδέ ποτε χθονὸς οἰκιστὴρ χολωθείς. αἱ δὲ φρενῶν ταραχαὶ
<pind. o. 7.31> παρέπλαγξαν καὶ σοφόν. μαντεύσατο δ' ἐς θεὸν ἐλθών.
<pind. o. 7.32> τῷ μὲν ὁ Χρυσοκόμας εὐώδεος ἐξ ἀδύτου ναῶν πλόον
<pind. o. 7.33> εἶπε Λερναίας ἀπ' ἀκτᾶς εὐθὺν ἐς ἀμφιθάλασσον νομόν,
<pind. o. 7.34> ἔνθα ποτὲ βρέχε θεῶν βασιλεὺς ὁ μέγας χρυσέαις νιφάδεσσι πόλιν,
<pind. o. 7.35> ἁνίχ' ̔Αφαίστου τέχναισιν
<pind. o. 7.36> χαλκελάτῳ πελέκει πατέρος Αθαναία κορυφὰν κατ' ἄκραν
<pind. o. 7.37> ἀνορούσαις' ἀλάλαξεν ὑπερμάκει βοᾷ:
<pind. o. 7.38> Οὐρανὸς δ' ἔφριξέ νιν καὶ Γαῖα μάτηρ.
<pind. o. 7.39> τότε καὶ φαυσίμβροτος δαίμων ̔Υπεριονίδας
<pind. o. 7.40> μέλλον ἔντειλεν φυλάξασθαι χρέος
<pind. o. 7.41> παισὶν φίλοις,
<pind. o. 7.42> ὡς ἂν θεᾷ πρῶτοι κτίσαιεν βωμὸν ἐναργέα, καὶ σεμνὰν θυσίαν θέμενοι
<pind. o. 7.43> πατρί τε θυμὸν ἰάναιεν κόρᾳ τ' ἐγχειβρόμῳ. ἐν δ' ἀρετὰν
<pind. o. 7.44> ἔβαλεν καὶ χάρματ' ἀνθρώποισι Προμαθέος Αἰδώς:
<pind. o. 7.45> ἐπὶ μὰν βαίνει τε καὶ λάθας ἀτέκμαρτα νέφος,
<pind. o. 7.46> καὶ παρέλκει πραγμάτων ὀρθὰν ὁδὸν
<pind. o. 7.47> ἔξω φρενῶν.
<pind. o. 7.48> καὶ τοὶ γὰρ αἰθοίσας ἔχοντες σπέρμ' ἀνέβαν φλογὸς οὔ: τεῦξαν δ' ἀπύροις ἱεροῖς
<pind. o. 7.49> ἄλσος ἐν ἀκροπόλει: κείνοις ὁ μὲν ξανθὰν ἀγαγὼν νεφέλαν
<pind. o. 7.50> πολὺν ὗσε χρυσόν: αὐτὰ δέ σφισιν ὤπασε τέχναν
<pind. o. 7.51> πᾶσαν ἐπιχθονίων Γλαυκῶπις ἀριστοπόνοις χερσὶ κρατεῖν.
<pind. o. 7.52> ἔργα δὲ ζωοῖσιν ἑρπόντεσσί θ' ὁμοῖα κέλευθοι φέρον:
<pind. o. 7.53> ἦν δὲ κλέος βαθύ. δαέντι δὲ καὶ σοφία μείζων ἄδολος τελέθει.
<pind. o. 7.54> φαντὶ δ' ἀνθρώπων παλαιαὶ
<pind. o. 7.55> ῥήσιες, οὔπω, ὅτε χθόνα δατέοντο Ζεύς τε καὶ ἀθάνατοι,
<pind. o. 7.56> φανερὰν ἐν πελάγει ̔Ρόδον ἔμμεν ποντίῳ,
<pind. o. 7.57> ἁλμυροῖς δ' ἐν βένθεσιν νᾶσον κεκρύφθαι.
<pind. o. 7.58> ἀπεόντος δ' οὔτις ἔνδειξεν λάχος ̓Αελίου:
<pind. o. 7.59> καί ῥά μιν χώρας ἀκλάρωτον λίπον,
<pind. o. 7.60> ἁγνὸν θεόν.
<pind. o. 7.61> μνασθέντι δὲ Ζεὺς ἄμπαλον μέλλεν θέμεν. ἀλλά νιν οὐκ εἴασεν: ἐπεὶ πολιᾶς
<pind. o. 7.62> εἶπέ τιν' αὐτὸς ὁρᾶν ἔνδον θαλάσσας αὐξομέναν πεδόθεν
<pind. o. 7.63> πολύβοσκον γαῖαν ἀνθρώποισι καὶ εὔφρονα μήλοις.
<pind. o. 7.64> ἐκέλευσεν δ' αὐτίκα χρυσάμπυκα μὲν Λάχεσιν
<pind. o. 7.65> χεῖρας ἀντεῖναι, θεῶν δ' ὅρκον μέγαν
<pind. o. 7.66> μὴ παρφάμεν,
<pind. o. 7.67> ἀλλὰ Κρόνου σὺν παιδὶ νεῦσαι, φαεννὸν ἐς αἰθέρα νιν πεμφθεῖσαν ἑᾷ κεφαλᾷ
<pind. o. 7.68> ἐξοπίσω γέρας ἔσσεσθαι. τελεύταθεν δὲ λόγων κορυφαὶ
<pind. o. 7.69> ἐν ἀλαθείᾳ πετοῖσαι. βλάστε μὲν ἐξ ἁλὸς ὑγρᾶς
<pind. o. 7.70> νᾶσος, ἔχει τέ νιν ὀξειᾶν ὁ γενέθλιος ἀκτίνων πατήρ,
<pind. o. 7.71> πῦρ πνεόντων ἀρχὸς ἵππων: ἔνθα ̔Ρόδῳ ποτὲ μιχθεὶς τέκεν
<pind. o. 7.72> ἑπτὰ σοφώτατα νοήματ' ἐπὶ προτέρων ἀνδρῶν παραδεξαμένους
<pind. o. 7.73> παῖδας, ὧν εἷς μὲν Κάμειρον
<pind. o. 7.74> πρεσβύτατόν τε ̓Ιάλυσον ἔτεκεν Λίνδον τ': ἀπάτερθε δ' ἔχον,
<pind. o. 7.75> διὰ γαῖαν τρίχα δασσάμενοι πατρωίαν,
<pind. o. 7.76> ἀστέων μοῖραν, κέκληνται δέ σφιν ἕδραι.
<pind. o. 7.77> τόθι λύτρον συμφορᾶς οἰκτρᾶς γλυκὺ Τλαπολέμῳ
<pind. o. 7.78> ἵσταται Τιρυνθίων ἀρχαγέτᾳ,
<pind. o. 7.79> ὥσπερ θεῷ,
<pind. o. 7.80> μήλων τε κνισσάεσσα πομπὰ καὶ κρίσις ἀμφ' ἀέθλοις. τῶν ἄνθεσι Διαγόρας
<pind. o. 7.81> ἐστεφανώσατο δίς, κλεινᾷ τ' ἐν ̓Ισθμῷ τετράκις εὐτυχέων,
<pind. o. 7.82> Νεμέᾳ τ' ἄλλαν ἐπ' ἄλλα, καὶ κρανααῖς ἐν ̓Αθάναις.
<pind. o. 7.83> ὅ τ' ἐν ̓́Αργει χαλκὸς ἔγνω νιν, τά τ' ἐν ̓Αρκαδίᾳ
<pind. o. 7.84> ἔργα καὶ Θήβαις, ἀγῶνές τ' ἔννομοι
<pind. o. 7.85> Βοιωτίων,
<pind. o. 7.86> Πέλλανά τ' Αἴγινά τε νικῶνθ' ἑξάκις. ἐν Μεγάροισίν τ' οὐχ ἕτερον λιθίνα
<pind. o. 7.87> ψᾶφος ἔχει λόγον. ἀλλ', ὦ Ζεῦ πάτερ, νώτοισιν ̓Αταβυρίου
<pind. o. 7.88> μεδέων, τίμα μὲν ὕμνου τεθμὸν ̓Ολυμπιονίκαν,
<pind. o. 7.89> ἄνδρα τε πὺξ ἀρετὰν εὑρόντα, δίδοι τέ οἱ αἰδοίαν χάριν
<pind. o. 7.90> καὶ ποτ' ἀστῶν καὶ ποτὶ ξείνων. ἐπεὶ ὕβριος ἐχθρὰν ὁδὸν
<pind. o. 7.91> εὐθυπορεῖ, σάφα δαεὶς ἅ τέ οἱ πατέρων ὀρθαὶ φρένες ἐξ ἀγαθῶν
<pind. o. 7.92> ἔχρεον. μὴ κρύπτε κοινὸν
<pind. o. 7.93> σπέρμ' ἀπὸ Καλλιάνακτος: ̓Ερατιδᾶν τοι σὺν χαρίτεσσιν ἔχει
<pind. o. 7.94> θαλίας καὶ πόλις: ἐν δὲ μιᾷ μοίρᾳ χρόνου
<pind. o. 7.95> ἄλλοτ' ἀλλοῖαι διαιθύσσοισιν αὖραι.
<pind. o. 8.1> μᾶτερ ὦ χρυσοστεφάνων ἀέθλων, Οὐλυμπία,
<pind. o. 8.2> δέσποιν' ἀλαθείας: ἵνα μάντιες ἄνδρες
<pind. o. 8.3> ἐμπύροις τεκμαιρόμενοι παραπειρῶνται Διὸς ἀργικεραύνου,
<pind. o. 8.4> εἴ τιν' ἔχει λόγον ἀνθρώπων πέρι
<pind. o. 8.5> μαιομένων μεγάλαν
<pind. o. 8.6> ἀρετὰν θυμῷ λαβεῖν,
<pind. o. 8.7> τῶν δὲ μόχθων ἀμπνοάν:
<pind. o. 8.8> ἄνεται δὲ πρὸς χάριν εὐσεβίας ἀνδρῶν λιταῖς.
<pind. o. 8.9> ἀλλ' ὦ Πίσας εὔδενδρον ἐπ' ̓Αλφεῷ ἄλσος,
<pind. o. 8.10> τόνδε κῶμον καὶ στεφαναφορίαν δέξαι. μέγα τοι κλέος αἰεί,
<pind. o. 8.11> ᾧτινι σὸν γέρας ἕσπητ' ἀγλαόν:
<pind. o. 8.12> ἄλλα δ' ἐπ' ἄλλον ἔβαν
<pind. o. 8.13> ἀγαθῶν, πολλαὶ δ' ὁδοὶ
<pind. o. 8.14> σὺν θεοῖς εὐπραγίας.
<pind. o. 8.15> Τιμόσθενες, ὔμμε δ' ἐκλάρωσεν πότμος
<pind. o. 8.16> Ζηνὶ γενεθλίῳ: ὃς σὲ μὲν Νεμέᾳ πρόφατον,
<pind. o. 8.17> ̓Αλκιμέδοντα δὲ πὰρ Κρόνου λόφῳ
<pind. o. 8.18> θῆκεν ̓Ολυμπιονίκαν.
<pind. o. 8.19> ἦν δ' ἐσορᾶν καλός, ἔργῳ τ' οὐ κατὰ εἶδος ἐλέγχων
<pind. o. 8.20> ἐξένεπε κρατέων πάλᾳ δολιχήρετμον Αἴγιναν πάτραν:
<pind. o. 8.21> ἔνθα σώτειρα Διὸς ξενίου
<pind. o. 8.22> πάρεδρος ἀσκεῖται Θέμις
<pind. o. 8.23> ἔξοχ' ἀνθρώπων. ὅ τι γὰρ πολὺ καὶ πολλᾷ ῥέπῃ,
<pind. o. 8.24> ὀρθᾷ διακρίνειν φρενὶ μὴ παρὰ καιρόν,
<pind. o. 8.25> δυσπαλές: τεθμὸς δέ τις ἀθανάτων καὶ τάνδ' ἁλιερκέα χώραν
<pind. o. 8.26> παντοδαποῖσιν ὑπέστασε ξένοις
<pind. o. 8.27> κίονα δαιμονίαν
<pind. o. 8.28> ὁ δ' ἐπαντέλλων χρόνος
<pind. o. 8.29> τοῦτο πράσσων μὴ κάμοι
<pind. o. 8.30> Δωριεῖ λαῷ ταμιευομέναν ἐξ Αἰακοῦ:
<pind. o. 8.31> τὸν παῖς ὁ Λατοῦς εὐρυμέδων τε Ποσειδᾶν,
<pind. o. 8.32> ̓Ιλίῳ μέλλοντες ἐπὶ στέφανον τεῦξαι, καλέσαντο συνεργὸν
<pind. o. 8.33> τείχεος, ἦν ὅτι νιν πεπρωμένον
<pind. o. 8.34> ὀρνυμένων πολέμων
<pind. o. 8.35> πτολιπόρθοις ἐν μάχαις
<pind. o. 8.36> λάβρον ἀμπνεῦσαι καπνόν.
<pind. o. 8.37> γλαυκοὶ δὲ δράκοντες, ἐπεὶ κτίσθη νέον,
<pind. o. 8.38> πύργον ἐσαλλόμενοι τρεῖς, οἱ δύο μὲν κάπετον,
<pind. o. 8.39> αὖθι δ' ἀτυζομένω ψυχὰς βάλον:
<pind. o. 8.40> εἷς δ' ἀνόρουσε βοάσαις.
<pind. o. 8.41> ἔννεπε δ' ἀντίον ὁρμαίνων τέρας εὐθὺς, ̓Απόλλων:
<pind. o. 8.42> â Πέργαμος ἀμφὶ τεαῖς, ἥρως, χερὸς ἐργασίαι ἁλίσκεται:
<pind. o. 8.43> ὣς ἐμοὶ φάσμα λέγει Κρονίδα
<pind. o. 8.44> πεμφθὲν βαρυγδούπου Διός:
<pind. o. 8.45> οὐκ ἄτερ παίδων σέθεν, ἀλλ' ἅμα πρώτοις ῥάζεται
<pind. o. 8.46> καὶ τερτάτοις.â ὣς ἆρα θεὸς σάφα εἴπαις
<pind. o. 8.47> Ξάνθον ἤπειγεν καὶ ̓Αμαζόνας εὐίππους καὶ ἐς ̓́Ιστρον ἐλαύνων.
<pind. o. 8.48> ̓Ορσοτρίαινα δ' ἐπ' ̓Ισθμῷ ποντίᾳ
<pind. o. 8.49> ἅρμα θοὸν τανύεν,
<pind. o. 8.50> ἀποπέμπων Αἰακὸν
<pind. o. 8.51> δεῦρ' ἀν' ἵπποις χρυσέαις,
<pind. o. 8.52> καὶ Κορίνθου δειράδ' ἐποψόμενος δαιτικλυτάν.
<pind. o. 8.53> τερπνὸν δ' ἐν ἀνθρώποις ἴσον ἔσσεται οὐδέν.
<pind. o. 8.54> εἰ δ' ἐγὼ Μελησίᾳ ἐξ ἀγενείων κῦδος ἀνέδραμον ὕμνῳ,
<pind. o. 8.55> μὴ βαλέτω με λίθῳ τραχεῖ φθόνος:
<pind. o. 8.56> καὶ Νεμέᾳ γὰρ ὁμῶς
<pind. o. 8.57> ἐρέω ταύταν χάριν,
<pind. o. 8.58> τὰν δ' ἔπειτ' ἀνδρῶν μάχαν
<pind. o. 8.59> ἐκ παγκρατίου. τὸ διδάξασθαι δέ τοι
<pind. o. 8.60> εἰδότι ῥᾴτερον: ἄγνωμον δὲ τὸ μὴ προμαθεῖν:
<pind. o. 8.61> κουφότεραι γὰρ ἀπειράτων φρένες.
<pind. o. 8.62> κεῖνα δὲ κεῖνος ἂν εἴποι
<pind. o. 8.63> ἔργα περαίτερον ἄλλων, τίς τρόπος ἄνδρα προβάσει
<pind. o. 8.64> ἐξ ἱερῶν ἀέθλων μέλλοντα ποθεινοτάταν δόξαν φέρειν.
<pind. o. 8.65> νῦν μὲν αὐτῷ γέρας ̓Αλκιμέδων
<pind. o. 8.66> νίκαν τριακοστὰν ἑλών:
<pind. o. 8.67> ὃς τύχᾳ μὲν δαίμονος, ἀνορέας δ' οὐκ ἀμπλακὼν
<pind. o. 8.68> ἐν τέτρασιν παίδων ἀπεθήκατο γυίοις
<pind. o. 8.69> νόστον ἔχθιστον καὶ ἀτιμοτέραν γλῶσσαν καὶ ἐπίκρυφον οἶμον,
<pind. o. 8.70> πατρὶ δὲ πατρὸς ἐνέπνευσεν μένος
<pind. o. 8.71> γήραος ἀντίπαλον.
<pind. o. 8.72> ̓Αί̈δα τοι λάθεται
<pind. o. 8.73> ἄρμενα πράξαις ἀνήρ.
<pind. o. 8.74> ἀλλ' ἐμὲ χρὴ μναμοσύναν ἀνεγείροντα φράσαι
<pind. o. 8.75> χειρῶν ἄωτον Βλεψιάδαις ἐπίνικον,
<pind. o. 8.76> ἕκτος οἷς ἤδη στέφανος περίκειται φυλλοφόρων ἀπ' ἀγώνων.
<pind. o. 8.77> ἔστι δὲ καί τι θανόντεσσιν μέρος
<pind. o. 8.78> κὰν νόμον ἐρδομένων:
<pind. o. 8.79> κατακρύπτει δ' οὐ κόνις
<pind. o. 8.80> συγγόνων κεδνὰν χάριν.
<pind. o. 8.81> ̔Ερμᾶ δὲ θυγατρὸς ἀκούσαις ̓Ιφίων
<pind. o. 8.82> ̓Αγγελίας, ἐνέποι κεν Καλλιμάχῳ λιπαρὸν
<pind. o. 8.83> κόσμον ̓Ολυμπίᾳ, ὅν σφι Ζεὺς γένει
<pind. o. 8.84> ὤπασεν. ἐσλὰ δ' ἐπ' ἐσλοῖς
<pind. o. 8.85> ἔργ' ἐθέλοι δόμεν, ὀξείας δὲ νόσους ἀπαλάλκοι.
<pind. o. 8.86> εὔχομαι ἀμφὶ καλῶν μοίρᾳ Νέμεσιν διχόβουλον μὴ θέμεν:
<pind. o. 8.87> ἀλλ' ἀπήμαντον ἄγων βίοτον
<pind. o. 8.88> αὐτούς τ' ἀέξοι καὶ πόλιν.
<pind. o. 9.1> τὸ μὲν ̓Αρχιλόχου μέλος
<pind. o. 9.2> φωνᾶεν ̓Ολυμπίᾳ, καλλίνικος ὁ τριπλόος κεχλαδώς,
<pind. o. 9.3> ἄρκεσε Κρόνιον παρ' ὄχθον ἁγεμονεῦσαι
<pind. o. 9.4> κωμάζοντι φίλοις ̓Εφαρμόστῳ σὺν ἑταίροις:
<pind. o. 9.5> ἀλλὰ νῦν ἑκαταβόλων Μοισᾶν ἀπὸ τόξων
<pind. o. 9.6> Δία τε φοινικοστερόπαν σεμνόν τ' ἐπίνειμαι
<pind. o. 9.7> ἀκρωτήριον ̓́Αλιδος
<pind. o. 9.8> τοιοῖσδε βέλεσσιν,
<pind. o. 9.9> τὸ δή ποτε Λυδὸς ἥρως Πέλοψ
<pind. o. 9.10> ἐξάρατο κάλλιστον ἕδνον ̔Ιπποδαμείας:
<pind. o. 9.11> πτερόεντα δ' ἵει γλυκὺν
<pind. o. 9.12> Πυθώναδ' ὀϊστόν: οὔτοι χαμαιπετέων λόγων ἐφάψεαι
<pind. o. 9.13> ἀνδρὸς ἀμφὶ παλαίσμασιν φόρμιγγ' ἐλελίζων
<pind. o. 9.14> κλεινᾶς ἐξ ̓Οπόεντος: αἰνήσαις ἓ καὶ υἱόν,
<pind. o. 9.15> ἃν Θέμις θυγάτηρ τέ οἱ σώτειρα λέλογχεν
<pind. o. 9.16> μεγαλόδοξος Εὐνομία, θάλλει δ' ἀρεταῖσιν
<pind. o. 9.17> σόν τε, Κασταλία, πάρα
<pind. o. 9.18> ̓Αλφεοῦ τε ῥέεθρον:
<pind. o. 9.19> ὅθεν στεφάνων ἄωτοι κλυτὰν
<pind. o. 9.20> Λοκρῶν ἐπαείροντι ματέρ' ἀγλαόδενδρον.
<pind. o. 9.21> ἐγὼ δέ τοι φίλαν πόλιν
<pind. o. 9.22> μαλεραῖς ἐπιφλέγων ἀοιδαῖς,
<pind. o. 9.23> καὶ ἀγάνορος ἵππου
<pind. o. 9.24> θᾶσσον καὶ ναὸς ὑποπτέρου παντᾷ
<pind. o. 9.25> ἀγγελίαν πέμψω ταύταν,
<pind. o. 9.26> εἰ σύν τινι μοιριδίῳ παλάμᾳ
<pind. o. 9.27> ἐξαίρετον Χαρίτων νέμομαι κᾶπον:
<pind. o. 9.28> κεῖναι γὰρ ὤπασαν τὰ τέρπν': ἀγαθοὶ δὲ καὶ σοφοὶ κατὰ δαίμον' ἄνδρες
<pind. o. 9.29> ἐγένοντ': ἐπεὶ ἀντία
<pind. o. 9.30> πῶς ἂν τριόδοντος ̔Ηρακλέης σκύταλον τίναξε χερσίν,
<pind. o. 9.31> ἁνίκ' ἀμφὶ Πύλον σταθεὶς ἤρειδε Ποσειδᾶν
<pind. o. 9.32> ἤρειδεν δέ νιν ἀργυρέῳ τόξῳ πολεμίζων
<pind. o. 9.33> Φοῖβος, οὐδ' ̓Αί̈δας ἀκινήταν ἔχε ῥάβδον,
<pind. o. 9.34> βρότεα σώμαθ' ᾇ κατάγει κοίλαν πρὸς ἀγυιὰν
<pind. o. 9.35> θνᾳσκόντων; ἀπό μοι λόγον
<pind. o. 9.36> τοῦτον, στόμα, ῥῖψον:
<pind. o. 9.37> ἐπεὶ τό γε λοιδορῆσαι θεοὺς
<pind. o. 9.38> ἐχθρὰ σοφία, καὶ τὸ καυχᾶσθαι παρὰ καιρὸν
<pind. o. 9.39> μανίαισιν ὑποκρέκει.
<pind. o. 9.40> μὴ νῦν λαλάγει τὰ τοιαῦτ': ἔα πόλεμον μάχαν τε πᾶσαν
<pind. o. 9.41> χωρὶς ἀθανάτων: φέροις δὲ Πρωτογενείας
<pind. o. 9.42> ἄστει γλῶσσαν, ἵν' αἰολοβρόντα Διὸς αἴσᾳ
<pind. o. 9.43> Πύρρα Δευκαλίων τε Παρνασοῦ καταβάντε
<pind. o. 9.44> δόμον ἔθεντο πρῶτον, ἄτερ δ' εὐνᾶς ὁμόδαμον
<pind. o. 9.45> κτισσάσθαν λίθινον γόνον:
<pind. o. 9.46> λαοὶ δ' ὀνύμασθεν.
<pind. o. 9.47> ἔγειρ' ἐπέων σφιν οἶμον λιγύν,
<pind. o. 9.48> αἴνει δὲ παλαιὸν μὲν οἶνον, ἄνθεα δ' ὕμνων
<pind. o. 9.49> νεωτέρων. λέγοντι μὰν
<pind. o. 9.50> χθόνα μὲν κατακλύσαι μέλαιναν
<pind. o. 9.51> ὕδατος σθένος, ἀλλὰ
<pind. o. 9.52> Ζηνὸς τέχναις ἀνάπωτιν ἐξαίφνας
<pind. o. 9.53> ἄντλον ἑλεῖν. κείνων ἔσαν
<pind. o. 9.54> χαλκάσπιδες ὑμέτεροι πρόγονοι
<pind. o. 9.55> ἀρχᾶθεν ̓Ιαπετιονίδος φύτλας
<pind. o. 9.56> κοῦροι κορᾶν καὶ φερτάτων Κρονιδᾶν, ἐγχώριοι βασιλῆες αἰεί,
<pind. o. 9.57> πρὶν ̓Ολύμπιος ἁγεμὼν
<pind. o. 9.58> θύγατρ' ἀπὸ γᾶς ̓Επειῶν ̓Οπόεντος ἀναρπάσαις, ἕκαλος
<pind. o. 9.59> μίχθη Μαιναλίαισιν ἐν δειραῖς, καὶ ἔνεικεν
<pind. o. 9.60> Λοκρῷ, μὴ καθέλοι μιν αἰὼν πότμον ἐφάψαις
<pind. o. 9.61> ὀρφανὸν γενεᾶς. ἔχεν δὲ σπέρμα μέγιστον
<pind. o. 9.62> ἄλοχος, εὐφράνθη τε ἰδὼν ἥρως θετὸν υἱόν,
<pind. o. 9.63> μάτρωος δ' ἐκάλεσσέ νιν
<pind. o. 9.64> ἰσώνυμον ἔμμεν,
<pind. o. 9.65> ὑπέρφατον ἄνδρα μορφᾷ τε καὶ
<pind. o. 9.66> ἔργοισι. πόλιν δ' ὤπασεν λαόν τε διαιτᾶν.
<pind. o. 9.67> ἀφίκοντο δέ οἱ ξένοι,
<pind. o. 9.68> ἔκ τ' ̓́Αργεος ἔκ τε Θηβᾶν, οἱ δ' ̓Αρκάδες, οἱ δὲ καὶ Πισᾶται:
<pind. o. 9.69> υἱὸν δ' ̓́Ακτορος ἐξόχως τίμασεν ἐποίκων
<pind. o. 9.70> Αἰγίνας τε Μενοίτιον: τοῦ παῖς ἅμ' ̓Ατρείδαις
<pind. o. 9.71> Τεύθραντος πεδίον μολὼν ἔστα σὺν ̓Αχιλλεῖ
<pind. o. 9.72> μόνος, ὅτ' ἀλκᾶντας Δαναοὺς τρέψαις ἁλίαισιν
<pind. o. 9.73> πρύμναις Τήλεφος ἔμβαλεν:
<pind. o. 9.74> ὥστ' ἔμφρονι δεῖξαι
<pind. o. 9.75> μαθεῖν Πατρόκλου βιατὰν νόον.
<pind. o. 9.76> ἐξ οὗ Θέτιος γόνος οὐλίῳ νιν ἐν ̓́Αρει
<pind. o. 9.77> παραγορεῖτο μή ποτε
<pind. o. 9.78> σφετέρας ἄτερθε ταξιοῦσθαι
<pind. o. 9.79> δαμασιμβρότου αἰχμᾶς.
<pind. o. 9.80> εἴην εὑρησιεπὴς ἀναγεῖσθαι
<pind. o. 9.81> πρόσφορος ἐν Μοισᾶν δίφρῳ:
<pind. o. 9.82> τόλμα δὲ καὶ ἀμφιλαφὴς δύναμις
<pind. o. 9.83> ἕσποιτο. προξενίᾳ δ' ἀρετᾷ τ' ἦλθον
<pind. o. 9.84> τιμάορος ̓Ισθμίαισι Λαμπρομάχου μίτραις, ὅτ' ἀμφότεροι κράτησαν
<pind. o. 9.85> μίαν ἔργον ἀν' ἁμέραν.
<pind. o. 9.86> ἄλλαι δὲ δύ' ἐν Κορίνθου πύλαις ἐγένοντ' ἔπειτα χάρμαι,
<pind. o. 9.87> ταὶ δὲ καὶ Νεμέας ̓Εφαρμόστῳ κατὰ κόλπον:
<pind. o. 9.88> ̓́Αργει τ' ἔσχεθε κῦδος ἀνδρῶν, παῖς δ' ἐν ̓Αθάναις,
<pind. o. 9.89> οἷον δ' ἐν Μαραθῶνι συλαθεὶς ἀγενείων
<pind. o. 9.90> μένεν ἀγῶνα πρεσβυτέρων ἀμφ' ἀργυρίδεσσιν:
<pind. o. 9.91> φῶτας δ' ὀξυρεπεῖ δόλῳ
<pind. o. 9.92> ἀπτῶτι δαμάσσαις
<pind. o. 9.93> διήρχετο κύκλον ὅσσᾳ βοᾷ,
<pind. o. 9.94> ὡραῖος ἐὼν καὶ καλὸς κάλλιστά τε ῥέξαις.
<pind. o. 9.95> τὰ δὲ Παρρασίῳ στρατῷ
<pind. o. 9.96> θαυμαστὸς ἐὼν φάνη Ζηνὸς ἀμφὶ πανάγυριν Λυκαίου,
<pind. o. 9.97> καὶ ψυχρᾶν ὁπότ' εὐδιανὸν φάρμακον αὐρᾶν
<pind. o. 9.98> Πελλάνᾳ φέρε: σύνδικος δ' αὐτῷ ̓Ιολάου
<pind. o. 9.99> τύμβος εἰναλία τ' ̓Ελευσὶς ἀγλαί̈αισιν.
<pind. o. 9.100> τὸ δὲ φυᾷ κράτιστον ἅπαν: πολλοὶ δὲ διδακταῖς
<pind. o. 9.101> ἀνθρώπων ἀρεταῖς κλέος
<pind. o. 9.102> ὤρουσαν ἀρέσθαι.
<pind. o. 9.103> ἄνευ δὲ θεοῦ σεσιγαμένον
<pind. o. 9.104> οὐ σκαιότερον χρῆμ' ἕκαστον. ἐντὶ γὰρ ἄλλαι
<pind. o. 9.105> ὁδῶν ὁδοὶ περαίτεραι,
<pind. o. 9.106> μία δ' οὐχ ἅπαντας ἄμμε θρέψει
<pind. o. 9.107> μελέτα: σοφίαι μὲν
<pind. o. 9.108> αἰπειναί: τοῦτο δὲ προσφέρων ἆθλον,
<pind. o. 9.109> ὄρθιον ὤρυσαι θαρσέων,
<pind. o. 9.110> τόνδ' ἀνέρα δαιμονίᾳ γεγάμεν
<pind. o. 9.111> εὔχειρα, δεξιόγυιον, ὁρῶντ' ἀλκάν,
<pind. o. 9.112> Αἰάντειόν τ' ἐν δαιτὶ ̓Ιλιάδα νικῶν ἐπεστεφάνωσε βωμόν.
<pind. o. 10.1> τὸν ̓Ολυμπιονίκαν ἀνάγνωτέ μοι
<pind. o. 10.2> ̓Αρχεστράτου παῖδα, πόθι φρενὸς
<pind. o. 10.3> ἐμᾶς γέγραπται: γλυκὺ γὰρ αὐτῷ μέλος ὀφείλων ἐπιλέλαθ': ὦ Μοῖς', ἀλλὰ σὺ καὶ θυγάτηρ
<pind. o. 10.4> ̓Αλάθεια Διός, ὀρθᾷ χερὶ
<pind. o. 10.5> ἐρύκετον ψευδέων
<pind. o. 10.6> ἐνιπὰν ἀλιτόξενον.
<pind. o. 10.7> ἕκαθεν γὰρ ἐπελθὼν ὁ μέλλων χρόνος
<pind. o. 10.8> ἐμὸν καταίσχυνε βαθὺ χρέος.
<pind. o. 10.9> ὅμως δὲ λῦσαι δυνατὸς ὀξεῖαν ἐπιμομφὰν τόκος: ὁρᾶτ' ὦν νῦν ψᾶφον ἑλισσομέναν
<pind. o. 10.10> ὅπα κῦμα κατακλύσσει ῥέον,
<pind. o. 10.11> ὅπα τε κοινὸν λόγον
<pind. o. 10.12> φίλαν τίσομεν ἐς χάριν.
<pind. o. 10.13> νέμει γὰρ ̓Ατρέκεια πόλιν Λοκρῶν Ζεφυρίων,
<pind. o. 10.14> μέλει τέ σφισι Καλλιόπα
<pind. o. 10.15> καὶ χάλκεος ̓́Αρης. τράπε δὲ Κύκνεια μάχα καὶ ὑπέρβιον
<pind. o. 10.16> ̔Ηρακλέα. πύκτας δ' ἐν ̓Ολυμπιάδι νικῶν
<pind. o. 10.17> ̓́Ιλᾳ φερέτω χάριν
<pind. o. 10.18> ̔Αγησίδαμος ὡς
<pind. o. 10.19> ̓Αχιλεῖ Πάτροκλος.
<pind. o. 10.20> θήξαις δέ κε φύντ' ἀρετᾷ ποτὶ
<pind. o. 10.21> πελώριον ὁρμάσαι κλέος ἀνὴρ θεοῦ σὺν παλάμᾳ:
<pind. o. 10.22> ἄπονον δ' ἔλαβον χάρμα παῦροί τινες,
<pind. o. 10.23> ἔργων πρὸ πάντων βιότῳ φάος.
<pind. o. 10.24> ἀγῶνα δ' ἐξαίρετον ἀεῖσαι θέμιτες ὦρσαν Διός, ὃν ἀρχαίῳ σάματι πὰρ Πέλοπος
<pind. o. 10.25> βωμῶν ἑξάριθμον ἐκτίσσατο,
<pind. o. 10.26> ἐπεὶ Ποσειδάνιον
<pind. o. 10.27> πέφνε Κτέατον ἀμύμονα,
<pind. o. 10.28> πέφνε δ' Εὔρυτον, ὡς Αὐγέαν λάτριον
<pind. o. 10.29> ἀέκονθ' ἑκὼν μισθὸν ὑπέρβιον
<pind. o. 10.30> πράσσοιτο, λόχμαισι δὲ δοκεύσαις ὑπὸ Κλεωνᾶν δάμασε καὶ κείνους ̔Ηρακλέης ἐφ' ὁδῷ,
<pind. o. 10.31> ὅτι πρόσθε ποτὲ Τιρύνθιον
<pind. o. 10.32> ἔπερσαν αὐτῷ στρατὸν
<pind. o. 10.33> μυχοῖς ἥμενον ̓́Αλιδος
<pind. o. 10.34> Μολίονες ὑπερφίαλοι. καὶ μὰν ξεναπάτας
<pind. o. 10.35> ̓Επειῶν βασιλεὺς ὄπιθεν
<pind. o. 10.36> οὐ πολλὸν ἴδε πατρίδα πολυκτέανον ὑπὸ στερεῷ πυρὶ
<pind. o. 10.37> πλαγαῖς τε σιδάρου βαθὺν εἰς ὀχετὸν ἄτας
<pind. o. 10.38> ἵζοισαν ἑὰν πόλιν.
<pind. o. 10.39> νεῖκος δὲ κρεσσόνων
<pind. o. 10.40> ἀποθέσθ' ἄπορον.
<pind. o. 10.41> καὶ κεῖνος ἀβουλίᾳ ὕστατος
<pind. o. 10.42> ἁλώσιος ἀντάσαις θάνατον αἰπὺν οὐκ ἐξέφυγεν.
<pind. o. 10.43> ὁ δ' ἄρ' ἐν Πίσᾳ ἔλσαις ὅλον τε στρατὸν
<pind. o. 10.44> λαίαν τε πᾶσαν Διὸς ἄλκιμος
<pind. o. 10.45> υἱὸς σταθμᾶτο ζάθεον ἄλσος πατρὶ μεγίστῳ: περὶ δὲ πάξαις ̓́Αλτιν μὲν ὅγ' ἐν καθαρῷ
<pind. o. 10.46> διέκρινε, τὸ δὲ κύκλῳ πέδον
<pind. o. 10.47> ἔθηκε δόρπου λύσιν,
<pind. o. 10.48> τιμάσαις πόρον ̓Αλφεοῦ
<pind. o. 10.49> μετὰ δώδεκ' ἀνάκτων θεῶν. καὶ πάγον
<pind. o. 10.50> Κρόνου προσεφθέγξατο: πρόσθε γὰρ
<pind. o. 10.51> νώνυμνος, ἇς Οἰνόμαος ἆρχε, βρέχετο πολλᾷ νιφάδι. ταύτᾳ δ' ἐν πρωτογόνῳ τελετᾷ
<pind. o. 10.52> παρέσταν μὲν ἄρα Μοῖραι σχεδὸν
<pind. o. 10.53> ὅ τ' ἐξελέγχων μόνος
<pind. o. 10.54> ἀλάθειαν ἐτήτυμον
<pind. o. 10.55> χρόνος. τὸ δὲ σαφανὲς ἰὼν πόρσω κατέφρασεν,
<pind. o. 10.56> ὅπα τὰν πολέμοιο δόσιν
<pind. o. 10.57> ἀκρόθινα διελὼν ἔθυε καὶ πενταετηρίδ' ὅπως ἄρα
<pind. o. 10.58> ἔστασεν ἑορτὰν σὺν ̓Ολυμπιάδι πρώτᾳ
<pind. o. 10.59> νικαφορίαισί τε.
<pind. o. 10.60> τίς δὴ ποταίνιον
<pind. o. 10.61> ἔλαχε στέφανον
<pind. o. 10.62> χείρεσσι ποσίν τε καὶ ἅρματι,
<pind. o. 10.63> ἀγώνιον ἐν δόξᾳ θέμενος εὖχος, ἔργῳ καθελών;
<pind. o. 10.64> σταδίου μὲν ἀρίστευσεν εὐθὺν τόνον
<pind. o. 10.65> ποσσὶ τρέχων παῖς ὁ Λικυμνίου
<pind. o. 10.66> Οἰωνός: ἷκεν δὲ Μιδέαθεν στρατὸν ἐλαύνων: ὁ δὲ πάλᾳ κυδαίνων ̓́Εχεμος Τεγέαν:
<pind. o. 10.67> Δόρυκλος δ' ἔφερε πυγμᾶς τέλος,
<pind. o. 10.68> Τίρυνθα ναίων πόλιν:
<pind. o. 10.69> ἀν' ἵπποισι δὲ τέτρασιν
<pind. o. 10.70> ἀπὸ Μαντινέας Σᾶμος ̔Ωλιροθίου:
<pind. o. 10.71> ἄκοντι Φράστωρ ἔλασε σκοπόν:
<pind. o. 10.72> μᾶκος δὲ Νικεὺς ἔδικε πέτρῳ χέρα κυκλώσαις ὑπὲρ ἁπάντων, καὶ συμμαχία θόρυβον
<pind. o. 10.73> παραίθυξε μέγαν: ἐν δ' ἕσπερον
<pind. o. 10.74> ἔφλεξεν εὐώπιδος
<pind. o. 10.75> σελάνας ἐρατὸν φάος.
<pind. o. 10.76> ἀείδετο δὲ πᾶν τέμενος τερπναῖσι θαλίαις
<pind. o. 10.77> τὸν ἐγκώμιον ἀμφὶ τρόπον.
<pind. o. 10.78> ἀρχαῖς δὲ προτέραις ἑπόμενοι καί νῦν ἐπωνυμίαν χάριν
<pind. o. 10.79> νίκας ἀγερώχου, κελαδησόμεθα βροντὰν
<pind. o. 10.80> καὶ πυρπάλαμον βέλος
<pind. o. 10.81> ὀρσικτύπου Διός,
<pind. o. 10.82> ἐν ἅπαντι κράτει
<pind. o. 10.83> αἴθωνα κεραυνὸν ἀραρότα.
<pind. o. 10.84> χλιδῶσα δὲ μολπὰ πρὸς κάλαμον ἀντιάξει μελέων,
<pind. o. 10.85> τὰ παρ' εὐκλέϊ Δίρκᾳ χρόνῳ μὲν φάνεν:
<pind. o. 10.86> ἀλλ' ὥτε παῖς ἐξ ἀλόχου πατρὶ
<pind. o. 10.87> ποθεινὸς ἵκοντι νεότατος τὸ πάλιν ἤδη, μάλα δέ οἱ θερμαίνει φιλότατι νόον:
<pind. o. 10.88> ἐπεὶ πλοῦτος ὁ λαχὼν ποιμένα
<pind. o. 10.89> ἐπακτὸν ἀλλότριον,
<pind. o. 10.90> θνᾴσκοντι στυγερώτατος:
<pind. o. 10.91> καὶ ὅταν καλὰ ἔρξαις ἀοιδᾶς ἄτερ,
<pind. o. 10.92> ̔Αγησίδαμ', εἰς ̓Αί̈δα σταθμὸν
<pind. o. 10.93> ἀνὴρ ἵκηται, κενεὰ πνεύσαις ἔπορε μόχθῳ βραχύ τι τερπνόν. τὶν δ' ἁδυεπής τε λύρα
<pind. o. 10.94> γλυκύς τ' αὐλὸς ἀναπάσσει χάριν:
<pind. o. 10.95> τρέφοντι δ' εὐρὺ κλέος
<pind. o. 10.96> κόραι Πιερίδες Διός.
<pind. o. 10.97> ἐγὼ δὲ συνεφαπτόμενος σπουδᾷ, κλυτὸν ἔθνος
<pind. o. 10.98> Λοκρῶν ἀμφέπεσον μέλιτι
<pind. o. 10.99> εὐάνορα πόλιν καταβρέχων: παῖδ' ἐρατὸν δ' ̓Αρχεστράτου
<pind. o. 10.100> αἴνησα, τὸν εἶδον κρατέοντα χερὸς ἀλκᾷ
<pind. o. 10.101> βωμὸν παρ' ̓Ολύμπιον,
<pind. o. 10.102> κεῖνον κατὰ χρόνον
<pind. o. 10.103> ἰδέᾳ τε καλὸν
<pind. o. 10.104> ὥρᾳ τε κεκραμένον, ἅ ποτε
<pind. o. 10.105> ἀναιδέα Γανυμήδει μόρον ἄλαλκε σὺν Κυπρογενεῖ.
<pind. o. 11.1> ἔστιν ἀνθρώποις ἀνέμων ὅτε πλείστα
<pind. o. 11.2> χρῆσις, ἔστιν δ' οὐρανίων ὑδάτων,
<pind. o. 11.3> ὀμβρίων παίδων νεφέλας.
<pind. o. 11.4> εἰ δὲ σὺν πόνῳ τις εὖ πράσσοι, μελιγάρυες ὕμνοι
<pind. o. 11.5> ὑστέρων ἀρχὰ λόγων
<pind. o. 11.6> τέλλεται καὶ πιστὸν ὅρκιον μεγάλαις ἀρεταῖς.
<pind. o. 11.7> ἀφθόνητος δ' αἶνος ̓Ολυμπιονίκαις
<pind. o. 11.8> οὗτος ἄγκειται. τὰ μὲν ἁμετέρα
<pind. o. 11.9> γλῶσσα ποιμαίνειν ἐθέλει:
<pind. o. 11.10> ἐκ θεοῦ δ' ἀνὴρ σοφαῖς ἀνθεῖ πραπίδεσσιν ὁμοίως.
<pind. o. 11.11> ἴσθι νῦν, ̓Αρχεστράτου
<pind. o. 11.12> παῖ, τεᾶς, ̔Αγησίδαμε, πυγμαχίας ἕνεκεν
<pind. o. 11.13> κόσμον ἐπὶ στεφάνῳ χρυσέας ἐλαίας
<pind. o. 11.14> ἁδυμελῆ κελαδήσω,
<pind. o. 11.15> Ζεφυρίων, Λοκρῶν γενεὰν ἀλέγων.
<pind. o. 11.16> ἔνθα συγκωμάξατ': ἐγγυάσομαι
<pind. o. 11.17> ὔμμιν, ὦ Μοῖσαι, φυγόξενον στρατὸν
<pind. o. 11.18> μηδ' ἀπείρατον καλῶν,
<pind. o. 11.19> ἀκρόσοφον δὲ καὶ αἰχματὰν ἀφίξεσθαι. τὸ γὰρ
<pind. o. 11.20> ἐμφυὲς οὔτ' αἴθων ἀλώπηξ
<pind. o. 11.21> οὔτ' ἐρίβρομοι λέοντες διαλλάξαντο ἦθος.
<pind. o. 12.1> λίσσομαι, παῖ Ζηνὸς ̓Ελευθερίου,
<pind. o. 12.2> ̔Ιμέραν εὐρυσθενέ' ἀμφιπόλει, σώτειρα Τύχα.
<pind. o. 12.3> τὶν γὰρ ἐν πόντῳ κυβερνῶνται θοαὶ
<pind. o. 12.4> νᾶες, ἐν χέρσῳ τε λαιψηροὶ πόλεμοι
<pind. o. 12.5> κἀγοραὶ βουλαφόροι. αἵ γε μὲν ἀνδρῶν
<pind. o. 12.6> πόλλ' ἄνω, τὰ δ' αὖ κάτω ψεύδη μεταμώνια τάμνοισαι κυλίνδοντ' ἐλπίδες:
<pind. o. 12.7> σύμβολον δ' οὔ πώ τις ἐπιχθονίων
<pind. o. 12.8> πιστὸν ἀμφὶ πράξιος ἐσσομένας εὗρεν θεόθεν:
<pind. o. 12.9> τῶν δὲ μελλόντων τετύφλωνται φραδαί.
<pind. o. 12.10> πολλὰ δ' ἀνθρώποις παρὰ γνώμαν ἔπεσεν,
<pind. o. 12.11> ἔμπαλιν μὲν τέρψιος, οἱ δ' ἀνιαραῖς
<pind. o. 12.12> ἀντικύρσαντες ζάλαις ἐσλὸν βαθὺ πήματος ἐν μικρῷ πεδάμειψαν χρόνῳ.
<pind. o. 12.13> υἱὲ Φιλάνορος, ἤτοι καὶ τεά κεν,
<pind. o. 12.14> ἐνδομάχας ἅτ' ἀλέκτωρ, συγγόνῳ παρ' ἑστίᾳ
<pind. o. 12.15> ἀκλεὴς τιμὰ κατεφυλλορόησε ποδῶν,
<pind. o. 12.16> εἰ μὴ στάσις ἀντιάνειρα Κνωσίας ἄμερσε πάτρας.
<pind. o. 12.17> νῦν δ' ̓Ολυμπία στεφανωσάμενος
<pind. o. 12.18> καὶ δὶς ἐκ Πυθῶνος ̓Ισθμοῖ τ', ̓Εργότελες,
<pind. o. 12.19> θερμὰ Νυμφᾶν λουτρὰ βαστάζεις, ὁμιλέων παρ' οἰκείαις ἀρούραις.
<pind. o. 13.1> τρισολυμπιονίκαν
<pind. o. 13.2> ἐπαινέων οἶκον ἅμερον ἀστοῖς,
<pind. o. 13.3> ξένοισι δὲ θεράποντα, γνώσομαι
<pind. o. 13.4> τὰν ὀλβίαν Κόρινθον, ̓Ισθμίου
<pind. o. 13.5> πρόθυρον Ποτειδᾶνος, ἀγλαόκουρον.
<pind. o. 13.6> ἐν τᾷ γὰρ Εὐνομία ναίει, κασίγνηταί τε, βάθρον πολίων ἀσφαλές,
<pind. o. 13.7> Δίκα καὶ ὁμότροφος Εἰρήνα, ταμίαι ἀνδράσι πλούτου,
<pind. o. 13.8> χρύσεαι παῖδες εὐβούλου Θέμιτος:
<pind. o. 13.9> ἐθέλοντι δ' ἀλέξειν
<pind. o. 13.10> ̔́Υβριν, Κόρου ματέρα θρασύμυθον.
<pind. o. 13.11> ἔχω καλά τε φράσαι, τόλμα τέ μοι
<pind. o. 13.12> εὐθεῖα γλῶσσαν ὀρνύει λέγειν.
<pind. o. 13.13> ἄμαχον δὲ κρύψαι τὸ συγγενὲς ἦθος.
<pind. o. 13.14> ὔμμιν δέ, παῖδες ̓Αλάτα, πολλὰ μὲν νικαφόρον ἀγλαί̈αν ὤπασαν
<pind. o. 13.15> ἄκραις ἀρεταῖς ὑπερελθόντων ἱεροῖς ἐν ἀέθλοις,
<pind. o. 13.16> πολλὰ δ' ἐν καρδίαις ἀνδρῶν ἔβαλον
<pind. o. 13.17> ὧραι πολυάνθεμοι ἀρχαῖα σοφίσμαθ'. ἅπαν δ' εὑρόντος ἔργον.
<pind. o. 13.18> ταὶ Διωνύσου πόθεν ἐξέφανεν
<pind. o. 13.19> σὺν βοηλάτᾳ χάριτες διθυράμβῳ:
<pind. o. 13.20> τίς γὰρ ἱππείοις ἐν ἔντεσσιν μέτρα,
<pind. o. 13.21> ἢ θεῶν ναοῖσιν οἰωνῶν βασιλέα δίδυμον
<pind. o. 13.22> ἐπέθηκ'; ἐν δὲ Μοῖς' ἁδύπνοος,
<pind. o. 13.23> ἐν δ' ̓́Αρης ἀνθεῖ νέων οὐλίαις αἰχμαῖσιν ἀνδρῶν.
<pind. o. 13.24> ὕπατ' εὐρὺ ἀνάσσων
<pind. o. 13.25> ̓Ολυμπίας, ἀφθόνητος ἔπεσσιν
<pind. o. 13.26> γένοιο χρόνον ἅπαντα, Ζεῦ πάτερ,
<pind. o. 13.27> καὶ τόνδε λαὸν ἀβλαβῆ νέμων
<pind. o. 13.28> Ξενοφῶντος εὔθυνε δαίμονος οὖρον:
<pind. o. 13.29> δέξαι τέ οἱ στεφάνων ἐγκώμιον τεθμόν, τὸν ἄγει πεδίων ἐκ Πίσας,
<pind. o. 13.30> πεντάθλῳ ἅμα σταδίου νικῶν δρόμον: ἀντεβόλησεν
<pind. o. 13.31> τῶν ἀνὴρ θνατὸς οὔπω τις πρότερον.
<pind. o. 13.32> δύο δ' αὐτὸν ἔρεψαν
<pind. o. 13.33> πλόκοι σελίνων ἐν ̓Ισθμιάδεσσιν
<pind. o. 13.34> φανέντα: Νέμεά τ' οὐκ ἀντιξοεῖ.
<pind. o. 13.35> πατρὸς δὲ Θεσσαλοῦ ἐπ' ̓Αλφεοῦ
<pind. o. 13.36> ῥεέθροισιν αἴγλα ποδῶν ἀνάκειται,
<pind. o. 13.37> Πυθοῖ τ' ἔχει σταδίου τιμὰν διαύλου θ' ἁλίῳ ἀμφ' ἑνί, μηνός τέ οἱ
<pind. o. 13.38> τωὐτοῦ κρανααῖς ἐν' ̓Αθάναισι τρία ἔργα ποδαρκὴς
<pind. o. 13.39> ἅμερα θῆκε κάλλιστ' ἀμφὶ κόμαις,
<pind. o. 13.40> ̔Ελλώτια δ' ἑπτάκις: ἐν δ' ἀμφιάλοισι Ποτειδᾶνος τεθμοῖσιν
<pind. o. 13.41> Πτοιοδώρῳ σὺν πατρὶ μακρότεραι
<pind. o. 13.42> Τερψίᾳ θ' ἕψοντ' ̓Εριτίμῳ τ' ἀοιδαί.
<pind. o. 13.43> ὅσσα τ' ἐν Δελφοῖσιν ἀριστεύσατε
<pind. o. 13.44> ἠδὲ χόρτοις ἐν λέοντος, δηρίομαι πολέσιν
<pind. o. 13.45> περὶ πλήθει καλῶν, ὡς μὰν σαφὲς
<pind. o. 13.46> οὐκ ἂν εἰδείην λέγειν ποντιᾶν ψάφων ἀριθμόν.
<pind. o. 13.47> ἕπεται δ' ἐν ἑκάστῳ
<pind. o. 13.48> μέτρον: νοῆσαι δὲ καιρὸς ἄριστος.
<pind. o. 13.49> ἐγὼ δὲ ἴδιος ἐν κοινῷ σταλεὶς
<pind. o. 13.50> μῆτίν τε γαρύων παλαιγόνων
<pind. o. 13.51> πόλεμόν τ' ἐν ἡρωί̈αις ἀρεταῖσιν
<pind. o. 13.52> οὐ ψεύσομ' ἀμφὶ Κορίνθῳ, Σίσυφον μὲν πυκνότατον παλάμαις ὡς θεόν,
<pind. o. 13.53> καὶ τὰν πατρὸς ἀντία Μήδειαν θεμέναν γάμον αὐτᾷ,
<pind. o. 13.54> ναὶ̈ σώτειραν ̓Αργοῖ καὶ προπόλοις.
<pind. o. 13.55> τὰ δὲ καί ποτ' ἐν ἀλκᾷ
<pind. o. 13.56> πρὸ Δαρδάνου τειχέων ἐδόκησαν
<pind. o. 13.57> ἐπ' ἀμφότερα μαχᾶν τάμνειν τέλος,
<pind. o. 13.58> τοὶ μὲν γένει φίλῳ σὺν ̓Ατρέος
<pind. o. 13.59> ̔Ελέναν κομίζοντες, οἱ δ' ἀπὸ πάμπαν
<pind. o. 13.60> εἴργοντες: ἐκ Λυκίας δὲ Γλαῦκον ἐλθόντα τρόμεον Δαναοί. τοῖσι μὲν
<pind. o. 13.61> ἐξεύχετ' ἐν ἄστεϊ Πειράνας σφετέρου πατρὸς ἀρχὰν
<pind. o. 13.62> καὶ βαθὺν κλᾶρον ἔμμεν καὶ μέγαρον:
<pind. o. 13.63> ὃς τᾶς ὀφιώδεος υἱόν ποτε Γοργόνος ἦ πόλλ' ἀμφὶ κρουνοῖς
<pind. o. 13.64> Πάγασον ζεῦξαι ποθέων ἔπαθεν,
<pind. o. 13.65> πρίν γέ οἱ χρυσάμπυκα κούρα χαλινὸν
<pind. o. 13.66> Παλλὰς ἤνεγκ': ἐξ ὀνείρου δ' αὐτίκα
<pind. o. 13.67> ἦν ὕπαρ: φώνασε δ': âεὕδεις, Αἰολίδα βασιλεῦ;
<pind. o. 13.68> ἄγε φίλτρον τόδ' ἵππειον δέκευ,
<pind. o. 13.69> καὶ Δαμαίῳ νιν θύων ταῦρον ἀργᾶντα πατρὶ δεῖξον.â
<pind. o. 13.70> κυαναιγὶς ἐν ὄρφνᾳ
<pind. o. 13.71> κνώσσοντί οἱ παρθένος τόσα εἰπεῖν
<pind. o. 13.72> ἔδοξεν: ἀνὰ δ' ἐπᾶλτ' ὀρθῷ ποδί.
<pind. o. 13.73> παρκείμενον δὲ συλλαβὼν τέρας,
<pind. o. 13.74> ἐπιχώριον μάντιν ἄσμενος εὗρεν,
<pind. o. 13.75> δεῖξέν τε Κοιρανίδᾳ πᾶσαν τελευτὰν πράγματος, ὥς τ' ἀνὰ βωμῷ θεᾶς
<pind. o. 13.76> κοιτάξατο νύκτ' ἀπὸ κείνου χρήσιος. ὥς τέ οἱ αὐτὰ
<pind. o. 13.77> Ζηνὸς ἐγχεικεραύνου παῖς ἔπορεν
<pind. o. 13.78> δαμασίφρονα χρυσόν.
<pind. o. 13.79> ἐνυπνίῳ δ' ᾇ τάχιστα πιθέσθαι
<pind. o. 13.80> κελήσατό μιν, ὅταν δ' εὐρυσθενεῖ
<pind. o. 13.81> καρταίποδ' ἀναρύῃ Γαιαόχῳ,
<pind. o. 13.82> θέμεν ̔Ιππίᾳ βωμὸν εὐθὺς ̓Αθάνᾳ.
<pind. o. 13.83> τελεῖ δὲ θεῶν δύναμις καὶ τὰν παρ' ὅρκον καὶ παρὰ ἐλπίδα κούφαν κτίσιν.
<pind. o. 13.84> ἤτοι καὶ ὁ καρτερὸς ὁρμαίνων ἕλε Βελλεροφόντας,
<pind. o. 13.85> φάρμακον πραὺ̈ τείνων ἀμφὶ γένυι,
<pind. o. 13.86> ἵππον πτερόεντ': ἀναβὰς δ' εὐθὺς ἐνόπλια χαλκωθεὶς ἔπαιζεν.
<pind. o. 13.87> σὺν δὲ κείνῳ καί ποτ' ̓Αμαζονίδων
<pind. o. 13.88> αἰθέρος ψυχρῶν ἀπὸ κόλπων ἐρήμου
<pind. o. 13.89> τοξόταν βάλλων γυναικεῖον στρατόν,
<pind. o. 13.90> καὶ Χίμαιραν πῦρ πνέοισαν καὶ Σολύμους ἔπεφνεν.
<pind. o. 13.91> διασωπάσομαί οἱ μόρον ἐγώ:
<pind. o. 13.92> τὸν δ' ἐν Οὐλύμπῳ φάτναι Ζηνὸς ἀρχαῖαι δέκονται.
<pind. o. 13.93> ἐμὲ δ' εὐθὺν ἀκόντων
<pind. o. 13.94> ἱέντα ῥόμβον παρὰ σκοπὸν οὐ χρὴ
<pind. o. 13.95> τὰ πολλὰ βέλεα καρτύνειν χεροῖν.
<pind. o. 13.96> Μοίσαις γὰρ ἀγλαοθρόνοις ἑκὼν
<pind. o. 13.97> ̓Ολιγαιθίδαισίν τ' ἔβαν ἐπίκουρος.
<pind. o. 13.98> ̓Ισθμοῖ τά τ' ἐν Νεμέᾳ παύρῳ ἔπει θήσω φανέρ' ἀθρό', ἀλαθής τέ μοι
<pind. o. 13.99> ἔξορκος ἐπέσσεται ἑξηκοντάκι δὴ ἀμφοτέρωθεν
<pind. o. 13.100> ἁδύγλωσσος βοὰ κάρυκος ἐσλοῦ.
<pind. o. 13.101> τὰ δ' ̓Ολυμπίᾳ αὐτῶν
<pind. o. 13.102> ἔοικεν ἤδη πάροιθε λελέχθαι:
<pind. o. 13.103> τά τ' ἐσσόμενα τότ' ἂν φαίην σαφές:
<pind. o. 13.104> νῦν δ' ἔλπομαι μέν, ἐν θεῷ γε μὰν
<pind. o. 13.105> τέλος: εἰ δὲ δαίμων γενέθλιος ἕρποι,
<pind. o. 13.106> δι' τοῦτ' ̓Ενυαλίῳ τ' ἐκδώσομεν πράσσειν. τὰ δ' ὑπ' ὀφρύϊ Παρνασσίᾳ
<pind. o. 13.107> ἕξ: ̓́Αργεί̈ θ' ὅσσα καὶ ἐν Θήβαις, ὅσα τ' ̓Αρκάσιν ἀνάσσων
<pind. o. 13.108> μαρτυρήσει Λυκαίου βωμὸς ἄναξ,
<pind. o. 13.109> Πέλλανά τε καὶ Σικυὼν καὶ Μέγαρ' Αἰακιδᾶν τ' εὐερκὲς ἄλσος,
<pind. o. 13.110> ἅ τ' ̓Ελευσὶς καὶ λιπαρὰ Μαραθών,
<pind. o. 13.111> ταί θ' ὑπ' Αἴτνας ὑψιλόφου καλλίπλουτοι
<pind. o. 13.112> πόλιες, ἅ τ' Εὔβοια: καὶ πᾶσαν κατὰ
<pind. o. 13.113> ̔Ελλάδ' εὑρήσεις ἐρευνῶν μάσσον' ἢ ὡς ἰδέμεν.
<pind. o. 13.114> ἄνα, κούφοισιν ἐκνεῦσαι ποσίν:
<pind. o. 13.115> Ζεῦ τέλει', αἰδῶ δίδοι καὶ τύχαν τερπνῶν γλυκεῖαν.
<pind. o. 14.1> Καφισίων ὑδάτων
<pind. o. 14.2> λαχοῖσαι, αἵτε ναίετε καλλίπωλον ἕδραν,
<pind. o. 14.3> ὦ λιπαρᾶς ἀοίδιμοι βασίλειαι
<pind. o. 14.4> Χάριτες ̓Ορχομενοῦ, παλαιγόνων Μινυᾶν ἐπίσκοποι,
<pind. o. 14.5> κλῦτ', ἐπεὶ εὔχομαι. σὺν γὰρ ὔμμιν τὰ τερπνὰ καὶ
<pind. o. 14.6> τὰ γλυκέ' ἄνεται πάντα βροτοῖς,
<pind. o. 14.7> εἰ σοφός, εἰ καλός, εἴ τις ἀγλαὸς ἀνήρ.
<pind. o. 14.8> οὐδὲ γὰρ θεοὶ σεμνᾶν Χαρίτων ἄτερ
<pind. o. 14.9> κοιρανέοισιν χοροὺς οὔτε δαῖτας: ἀλλὰ πάντων ταμίαι
<pind. o. 14.10> ἔργων ἐν οὐρανῷ, χρυσότοξον θέμεναι παρὰ
<pind. o. 14.11> Πύθιον ̓Απόλλωνα θρόνους,
<pind. o. 14.12> ἀέναον σέβοντι πατρὸς ̓Ολυμπίοιο τιμάν.
<pind. o. 14.13> ὦ πότνι' ̓Αγλαί̈α
<pind. o. 14.14> φιλησίμολπέ τ' Εὐφροσύνα, θεῶν κρατίστου
<pind. o. 14.15> παῖδες, ἐπακοοῖτε νῦν, Θαλία τε
<pind. o. 14.16> ἐρασίμολπε, ἰδοῖσα τόνδε κῶμον ἐπ' εὐμενεῖ τύχᾳ
<pind. o. 14.17> κοῦφα βιβῶντα: Λυδῷ γὰρ ̓Ασώπιχον τρόπῳ
<pind. o. 14.18> ἔν τε μελέταις ἀείδων ἔμολον,
<pind. o. 14.19> οὕνεκ' ̓Ολυμπιόνικος ἁ Μινυεία
<pind. o. 14.20> σεῦ ἕκατι. μελανοτειχέα νῦν δόμον
<pind. o. 14.21> Φερσεφόνας ἔλθ', ̓Αχοῖ, πατρὶ κλυτὰν φέροις' ἀγγελίαν,
<pind. o. 14.22> Κλεόδαμον ὄφρ' ἰδοῖς', υἱὸν εἴπῃς ὅτι οἱ νέαν
<pind. o. 14.23> κόλποις παρ' εὐδόξοις Πίσας
<pind. o. 14.24> ἐστεφάνωσε κυδίμων ἀέθλων πτεροῖσι χαίταν.
<pind. p. 1.1> χρυσέα φόρμιγξ, ̓Απόλλωνος καὶ ἰοπλοκάμων
<pind. p. 1.2> σύνδικον Μοισᾶν κτέανον: τᾶς ἀκούει μὲν βάσις, ἀγλαί̈ας ἀρχά,
<pind. p. 1.3> πείθονται δ' ἀοιδοὶ σάμασιν,
<pind. p. 1.4> ἁγησιχόρων ὁπόταν προοιμίων ἀμβολὰς τεύχῃς ἐλελιζομένα.
<pind. p. 1.5> καὶ τὸν αἰχματὰν κεραυνὸν σβεννύεις
<pind. p. 1.6> ἀενάου πυρός. εὕδει δ' ἀνὰ σκάπτῳ Διὸς αἰετός, ὠκεῖαν πτέρυγ' ἀμφοτέρωθεν χαλάξαις,
<pind. p. 1.7> ἀρχὸς οἰωνῶν, κελαινῶπιν δ' ἐπί οἱ νεφέλαν
<pind. p. 1.8> ἀγκύλῳ κρατί, γλεφάρων ἁδὺ κλαί̈στρον, κατέχευας: ὁ δὲ κνώσσων
<pind. p. 1.9> ὑγρὸν νῶτον αἰωρεῖ, τεαῖς
<pind. p. 1.10> ῥιπαῖσι κατασχόμενος. καὶ γὰρ βιατὰς ̓́Αρης, τραχεῖαν ἄνευθε λιπὼν
<pind. p. 1.11> ἐγχέων ἀκμάν, ἰαίνει καρδίαν
<pind. p. 1.12> κώματι, κῆλα δὲ καὶ δαιμόνων θέλγει φρένας, ἀμφί τε Λατοίδα σοφίᾳ βαθυκόλπων τε Μοισᾶν.
<pind. p. 1.13> ὅσσα δὲ μὴ πεφίληκε Ζεύς, ἀτύζονται βοὰν
<pind. p. 1.14> Πιερίδων ἀί̈οντα, γᾶν τε καὶ πόντον κατ' ἀμαιμάκετον,
<pind. p. 1.15> ὅς τ' ἐν αἰνᾷ Ταρτάρῳ κεῖται, θεῶν πολέμιος,
<pind. p. 1.16> Τυφὼς ἑκατοντακάρανος: τόν ποτε
<pind. p. 1.17> Κιλίκιον θρέψεν πολυώνυμον ἄντρον: νῦν γε μὰν
<pind. p. 1.18> ταί θ' ὑπὲρ Κύμας ἁλιερκέες ὄχθαι
<pind. p. 1.19> Σικελία τ' αὐτοῦ πιέζει στέρνα λαχνάεντα: κίων δ' οὐρανία συνέχει,
<pind. p. 1.20> νιφόεσς' Αἴτνα, πάνετες χιόνος ὀξείας τιθήνα:
<pind. p. 1.21> τᾶς ἐρεύγονται μὲν ἀπλάτου πυρὸς ἁγνόταται
<pind. p. 1.22> ἐκ μυχῶν παγαί: ποταμοὶ δ' ἁμέραισιν μὲν προχέοντι ῥόον καπνοῦ
<pind. p. 1.23> αἴθων': ἀλλ' ἐν ὄρφναισιν πέτρας
<pind. p. 1.24> φοίνισσα κυλινδομένα φλὸξ ἐς βαθεῖαν φέρει πόντου πλάκα σὺν πατάγῳ.
<pind. p. 1.25> κεῖνο δ' ̔Αφαίστοιο κρουνοὺς ἑρπετὸν
<pind. p. 1.26> δεινοτάτους ἀναπέμπει: τέρας μὲν θαυμάσιον προσιδέσθαι, θαῦμα δὲ καὶ παρεόντων ἀκοῦσαι,
<pind. p. 1.27> οἷον Αἴτνας ἐν μελαμφύλλοις δέδεται κορυφαῖς
<pind. p. 1.28> καὶ πέδῳ, στρωμνὰ δὲ χαράσσοις' ἅπαν νῶτον ποτικεκλιμένον κεντεῖ.
<pind. p. 1.29> εἴη, Ζεῦ, τὶν εἴη ἁνδάνειν,
<pind. p. 1.30> ὃς τοῦτ' ἐφέπεις ὄρος, εὐκάρποιο γαίας μέτωπον, τοῦ μὲν ἐπωνυμίαν
<pind. p. 1.31> κλεινὸς οἰκιστὴρ ἐκύδανεν πόλιν
<pind. p. 1.32> γείτονα, Πυθιάδος δ' ἐν δρόμῳ κάρυξ ἀνέειπέ νιν ἀγγέλλων ̔Ιέρωνος ὑπὲρ καλλινίκου
<pind. p. 1.33> ἅρμασι. ναυσιφορήτοις δ' ἀνδράσι πρώτα χάρις
<pind. p. 1.34> ἐς πλόον ἀρχομένοις πομπαῖον ἐλθεῖν οὖρον: ἐοικότα γὰρ
<pind. p. 1.35> καὶ τελευτᾷ φερτέρου νόστου τυχεῖν. ὁ δὲ λόγος
<pind. p. 1.36> ταύταις ἐπὶ συντυχίαις δόξαν φέρει
<pind. p. 1.37> λοιπὸν ἔσσεσθαι στεφάνοισί νιν ἵπποις τε κλυτὰν
<pind. p. 1.38> καὶ σὺν εὐφώνοις θαλίαις ὀνυμαστάν.
<pind. p. 1.39> Λύκιε καὶ Δάλου ἀνάσσων Φοῖβε, Παρνασσοῦ τε κράναν Κασταλίαν φιλέων,
<pind. p. 1.40> ἐθελήσαις ταῦτα νόῳ τιθέμεν εὔανδρόν τε χώραν.
<pind. p. 1.41> ἐκ θεῶν γὰρ μαχαναὶ πᾶσαι βροτέαις ἀρεταῖς,
<pind. p. 1.42> καὶ σοφοὶ καὶ χερσὶ βιαταὶ περίγλωσσοί τ' ἔφυν. ἄνδρα δ' ἐγὼ κεῖνον
<pind. p. 1.43> αἰνῆσαι μενοινῶν ἔλπομαι
<pind. p. 1.44> μὴ χαλκοπάρᾳον ἄκονθ' ὡσείτ' ἀγῶνος βαλεῖν ἔξω παλάμᾳ δονέων,
<pind. p. 1.45> μακρὰ δὲ ῥίψαις ἀμεύσασθ' ἀντίους:
<pind. p. 1.46> εἰ γὰρ ὁ πᾶς χρόνος ὄλβον μὲν οὕτω καὶ κτεάνων δόσιν εὐθύνοι, καμάτων δ' ἐπίλασιν παράσχοι.
<pind. p. 1.47> ἦ κεν ἀμνάσειεν, οἵαις ἐν πολέμοισι μάχαις
<pind. p. 1.48> τλάμονι ψυχᾷ παρέμειν', ἁνίχ' εὑρίσκοντο θεῶν παλάμαις τιμάν,
<pind. p. 1.49> οἵαν οὔτις ̔Ελλάνων δρέπει,
<pind. p. 1.50> πλούτου στεφάνωμ' ἀγέρωχον. νῦν γε μὰν τὰν Φιλοκτήταο δίκαν ἐφέπων
<pind. p. 1.51> ἐστρατεύθη: σὺν δ' ἀνάγκᾳ νιν φίλον
<pind. p. 1.52> καί τις ἐὼν μεγαλάνωρ ἔσανεν. φαντὶ δὲ Λαμνόθεν ἕλκει τειρόμενον μεταβάσοντας ἐλθεῖν
<pind. p. 1.53> ἥρωας ἀντιθέους Ποίαντος υἱὸν τοξόταν:
<pind. p. 1.54> ὃς Πριάμοιο πόλιν πέρσεν, τελεύτασέν τε πόνους Δαναοῖς,
<pind. p. 1.55> ἀσθενεῖ μὲν χρωτὶ βαίνων, ἀλλὰ μοιρίδιον ἦν.
<pind. p. 1.56> οὕτω δ' ̔Ιέρωνι θεὸς ὀρθωτὴρ πέλοι
<pind. p. 1.57> τὸν προσέρποντα χρόνον, ὧν ἔραται καιρὸν διδούς.
<pind. p. 1.58> Μοῖσα, καὶ πὰρ Δεινομένει κελαδῆσαι
<pind. p. 1.59> πίθεό μοι ποινὰν τεθρίππων. χάρμα δ' οὐκ ἀλλότριον νικαφορία πατέρος.
<pind. p. 1.60> ἄγ' ἔπειτ' Αἴτνας βασιλεῖ φίλιον ἐξεύρωμεν ὕμνον:
<pind. p. 1.61> τῷ πόλιν κείναν θεοδμάτῳ σὺν ἐλευθερίᾳ
<pind. p. 1.62> ̔Υλλίδος στάθμας ̔Ιέρων ἐν νόμοις ἔκτισς'. ἐθέλοντι δὲ Παμφύλου
<pind. p. 1.63> καὶ μὰν ̔Ηρακλειδᾶν ἔκγονοι
<pind. p. 1.64> ὄχθαις ὕπο Ταϋγέτου ναίοντες αἰεὶ μένειν τεθμοῖσιν ἐν Αἰγιμιοῦ
<pind. p. 1.65> Δωριεῖς. ἔσχον δ' ̓Αμύκλας ὄλβιοι,
<pind. p. 1.66> Πινδόθεν ὀρνύμενοι, λευκοπώλων Τυνδαριδᾶν βαθύδοξοι γείτονες, ὧν κλέος ἄνθησεν αἰχμᾶς.
<pind. p. 1.67> Ζεῦ τέλει', αἰεὶ δὲ τοιαύταν ̓Αμένα παρ' ὕδωρ
<pind. p. 1.68> αἶσαν ἀστοῖς καὶ βασιλεῦσιν διακρίνειν ἔτυμον λόγον ἀνθρώπων,
<pind. p. 1.69> σύν τοι τίν κεν ἁγητὴρ ἀνήρ,
<pind. p. 1.70> υἱῷ τ' ἐπιτελλόμενος, δᾶμον γεραίρων τράποι σύμφωνον ἐς ἁσυχίαν.
<pind. p. 1.71> λίσσομαι νεῦσον, Κρονίων, ἅμερον
<pind. p. 1.72> ὄφρα κατ' οἶκον ὁ Φοίνιξ ὁ Τυρσανῶν τ' ἀλαλατὸς ἔχῃ, ναυσίστονον ὕβριν ἰδὼν τὰν πρὸ Κύμας:
<pind. p. 1.73> οἷα Συρακοσίων ἀρχῷ δαμασθέντες πάθον,
<pind. p. 1.74> ὠκυπόρων ἀπὸ ναῶν ὅ σφιν ἐν πόντῳ βάλεθ' ἁλικίαν,
<pind. p. 1.75> ̔Ελλάδ' ἐξέλκων βαρείας δουλίας. ἀρέομαι
<pind. p. 1.76> πὰρ μὲν Σαλαμῖνος, ̓Αθαναίων χάριν,
<pind. p. 1.77> μισθόν, ἐν Σπάρτᾳ δ' ἀπὸ τᾶν πρὸ Κιθαιρῶνος μαχᾶν,
<pind. p. 1.78> ταῖσι Μήδειοι κάμον ἀγκυλότοξοι,
<pind. p. 1.79> παρὰ δὲ τὰν εὔυδρον ἀκτὰν ̔Ιμέρα παίδεσσιν ὕμνον Δεινομένευς τελέσαις,
<pind. p. 1.80> τὸν ἐδέξαντ' ἀμφ' ἀρετᾷ, πολεμίων ἀνδρῶν καμόντων.
<pind. p. 1.81> καιρὸν εἰ φθέγξαιο, πολλῶν πείρατα συντανύσαις
<pind. p. 1.82> ἐν βραχεῖ, μείων ἕπεται μῶμος ἀνθρώπων. ἀπὸ γὰρ κόρος ἀμβλύνει
<pind. p. 1.83> αἰανὴς ταχείας ἐλπίδας:
<pind. p. 1.84> ἀστῶν δ' ἀκοὰ κρύφιον θυμὸν βαρύνει μάλιστ' ἐσλοῖσιν ἐπ' ἀλλοτρίοις.
<pind. p. 1.85> ἀλλ' ὅμως, κρέσσων γὰρ οἰκτιρμοῦ φθόνος,
<pind. p. 1.86> μὴ παρίει καλά. νώμα δικαίῳ πηδαλίῳ στρατόν: ἀψευδεῖ δὲ πρὸς ἄκμονι χάλκευε γλῶσσαν.
<pind. p. 1.87> εἴ τι καὶ φλαῦρον παραιθύσσει, μέγα τοι φέρεται
<pind. p. 1.88> πὰρ σέθεν. πολλῶν ταμίας ἐσσί: πολλοὶ μάρτυρες ἀμφοτέροις πιστοί.
<pind. p. 1.89> εὐανθεῖ δ' ἐν ὀργᾷ παρμένων,
<pind. p. 1.90> εἴπερ τι φιλεῖς ἀκοὰν ἁδεῖαν αἰεὶ κλύειν, μὴ κάμνε λίαν δαπάναις:
<pind. p. 1.91> ἐξίει δ' ὥσπερ κυβερνάτας ἀνὴρ
<pind. p. 1.92> ἱστίον ἀνεμόεν. μὴ δολωθῇς, ὦ φίλος, κέρδεσιν εὐτράπλοις: ὀπιθόμβροτον αὔχημα δόξας
<pind. p. 1.93> οἶον ἀποιχομένων ἀνδρῶν δίαιταν μανύει
<pind. p. 1.94> καὶ λογίοις καὶ ἀοιδοῖς: οὐ φθίνει Κροίσου φιλόφρων ἀρετά:
<pind. p. 1.95> τὸν δὲ ταύρῳ χαλκέῳ καυτῆρα νηλέα νόον
<pind. p. 1.96> ἐχθρὰ Φάλαριν κατέχει παντᾷ φάτις,
<pind. p. 1.97> οὐδέ νιν φόρμιγγες ὑπωρόφιαι κοινωνίαν
<pind. p. 1.98> μαλθακὰν παίδων ὀάροισι δέκονται.
<pind. p. 1.99> τὸ δὲ παθεῖν εὖ πρῶτον ἄθλων: εὖ δ' ἀκούειν δευτέρα μοῖρ': ἀμφοτέροισι δ' ἀνὴρ
<pind. p. 1.100> ὃς ἂν ἐγκύρσῃ, καὶ ἕλῃ, στέφανον ὕψιστον δέδεκται.
<pind. p. 2.1> μεγαλοπόλιες ὦ Συράκοσαι, βαθυπολέμου
<pind. p. 2.2> τέμενος ̓́Αρεος, ἀνδρῶν ἵππων τε σιδαροχαρμᾶν δαιμόνιαι τροφοί,
<pind. p. 2.3> ὔμμιν τόδε τᾶν λιπαρᾶν ἀπὸ Θηβᾶν φέρων
<pind. p. 2.4> μέλος ἔρχομαι ἀγγελίαν τετραορίας ἐλελίχθονος,
<pind. p. 2.5> εὐάρματος ̔Ιέρων ἐν ᾇ κρατέων
<pind. p. 2.6> τηλαυγέσιν ἀνέδησεν ̓Ορτυγίαν στεφάνοις,
<pind. p. 2.7> ποταμίας ἕδος ̓Αρτέμιδος, ἇς οὐκ ἄτερ
<pind. p. 2.8> κείνας ἀγαναῖσιν ἐν χερσὶ ποικιλανίους ἐδάμασσε πώλους.
<pind. p. 2.9> ἐπὶ γὰρ ἰοχέαιρα παρθένος χερὶ διδύμᾳ
<pind. p. 2.10> ὅ τ' ἐναγώνιος ̔Ερμᾶς αἰγλᾶντα τίθησι κόσμον, ξεστὸν ὅταν δίφρον
<pind. p. 2.11> ἔν θ' ἅρματα πεισιχάλινα καταζευγνύῃ
<pind. p. 2.12> σθένος ἵππιον, ὀρσοτρίαιναν εὐρυβίαν καλέων θεόν.
<pind. p. 2.13> ἄλλοις δέ τις ἐτέλεσσεν ἄλλος ἀνὴρ
<pind. p. 2.14> εὐαχέα βασιλεῦσιν ὕμνον, ἄποιν' ἀρετᾶς.
<pind. p. 2.15> κελαδέοντι μὲν ἀμφὶ Κινύραν πολλάκις
<pind. p. 2.16> φᾶμαι Κυπρίων, τὸν ὁ χρυσοχαῖτα προφρόνως ἐφίλης' ̓Απόλλων,
<pind. p. 2.17> ἱερέα κτίλον ̓Αφροδίτας: ἄγει δὲ χάρις φίλων ποίνιμος ἀντὶ ἔργων ὀπιζομένα:
<pind. p. 2.18> σὲ δ', ὦ Δεινομένειε παῖ, Ζεφυρία πρὸ δόμων
<pind. p. 2.19> Λοκρὶς παρθένος ἀπύει, πολεμίων καμάτων ἐξ ἀμαχάνων
<pind. p. 2.20> διὰ τεὰν δύναμιν δρακεῖς' ἀσφαλές.
<pind. p. 2.21> θεῶν δ' ἐφετμαῖς ̓Ιξίονα φαντὶ ταῦτα βροτοῖς
<pind. p. 2.22> λέγειν ἐν πτερόεντι τροχῷ
<pind. p. 2.23> παντᾷ κυλινδόμενον:
<pind. p. 2.24> τὸν εὐεργέταν ἀγαναῖς ἀμοιβαῖς ἐποιχομένους τίνεσθαι.
<pind. p. 2.25> ἔμαθε δὲ σαφές. εὐμενέσσι γὰρ παρὰ Κρονίδαις
<pind. p. 2.26> γλυκὺν ἑλὼν βίοτον, μακρὸν οὐχ ὑπέμεινεν ὄλβον, μαινομέναις φρασὶν
<pind. p. 2.27> ̔́Ηρας ὅτ' ἐράσσατο, τὰν Διὸς εὐναὶ λάχον
<pind. p. 2.28> πολυγαθέες: ἀλλά νιν ὕβρις εἰς ἀυάταν ὑπεράφανον
<pind. p. 2.29> ὦρσεν: τάχα δὲ παθὼν ἐοικότ' ἀνὴρ
<pind. p. 2.30> ἐξαίρετον ἕλε μόχθον. αἱ δύο δ' ἀμπλακίαι
<pind. p. 2.31> φερέπονοι τελέθοντι: τὸ μὲν ἥρως ὅτι
<pind. p. 2.32> ἐμφύλιον αἷμα πρώτιστος οὐκ ἄτερ τέχνας ἐπέμιξε θνατοῖς,
<pind. p. 2.33> ὅτι τε μεγαλοκευθέεσσιν ἔν ποτε θαλάμοις
<pind. p. 2.34> Διὸς ἄκοιτιν ἐπειρᾶτο. χρὴ δὲ κατ' αὐτὸν αἰεὶ παντὸς ὁρᾶν μέτρον.
<pind. p. 2.35> εὐναὶ δὲ παράτροποι ἐς κακότατ' ἀθρόαν
<pind. p. 2.36> ἔβαλον: ποτὶ καὶ τὸν ἵκοντ': ἐπεὶ νεφέλᾳ παρελέξατο,
<pind. p. 2.37> ψεῦδος γλυκὺ μεθέπων, ἄϊδρις ἀνήρ:
<pind. p. 2.38> εἶδος γὰρ ὑπεροχωτάτᾳ πρέπεν οὐρανιᾶν
<pind. p. 2.39> θυγατέρι Κρόνου: ἅντε δόλον αὐτῷ θέσαν
<pind. p. 2.40> Ζηνὸς παλάμαι, καλὸν πῆμα. τὸν δὲ τετράκναμον ἔπραξε δεσμόν,
<pind. p. 2.41> ἑὸν ὄλεθρον ὅγ': ἐν δ' ἀφύκτοισι γυιοπέδαις πεσὼν τὰν πολύκοινον ἀνδέξατ' ἀγγελίαν.
<pind. p. 2.42> ἄνευ οἱ Χαρίτων τέκεν γόνον ὑπερφίαλον,
<pind. p. 2.43> μόνα καὶ μόνον, οὔτ' ἐν ἀνδράσι γερασφόρον οὔτ' ἐν θεῶν νόμοις:
<pind. p. 2.44> τὸν ὀνύμαξε τράφοισα Κένταυρον, ὃς
<pind. p. 2.45> ἵπποισι Μαγνητίδεσσι ἐμίγνυτ' ἐν Παλίου
<pind. p. 2.46> σφυροῖς, ἐκ δ' ἐγένοντο στρατὸς
<pind. p. 2.47> θαυμαστός, ἀμφοτέροις
<pind. p. 2.48> ὁμοῖοι τοκεῦσι, τὰ ματρόθεν μὲν κάτω, τὰ δ' ὕπερθε πατρός.
<pind. p. 2.49> θεὸς ἅπαν ἐπὶ ἐλπίδεσσι τέκμαρ ἀνύεται,
<pind. p. 2.50> θεός, ὃ καὶ πτερόεντ' αἰετὸν κίχε, καὶ θαλασσαῖον παραμείβεται
<pind. p. 2.51> δελφῖνα, καὶ ὑψιφρόνων τιν' ἔκαμψε βροτῶν,
<pind. p. 2.52> ἑτέροισι δὲ κῦδος ἀγήραον παρέδωκ'. ἐμὲ δὲ χρεὼν
<pind. p. 2.53> φεύγειν δάκος ἀδινὸν κακαγοριᾶν.
<pind. p. 2.54> εἶδον γὰρ ἑκὰς ἐὼν τὰ πόλλ' ἐν ἀμαχανίᾳ
<pind. p. 2.55> ψογερὸν ̓Αρχίλοχον βαρυλόγοις ἔχθεσιν
<pind. p. 2.56> πιαινόμενον: τὸ πλουτεῖν δὲ σὺν τύχᾳ πότμου σοφίας ἄριστον.
<pind. p. 2.57> τὺ δὲ σάφα νιν ἔχεις, ἐλευθέρᾳ φρενὶ πεπαρεῖν,
<pind. p. 2.58> πρύτανι κύριε πολλᾶν μὲν εὐστεφάνων ἀγυιᾶν καὶ στρατοῦ. εἰ δέ τις
<pind. p. 2.59> ἤδη κτεάτεσσί τε καὶ περὶ τιμᾷ λέγει
<pind. p. 2.60> ἕτερόν τιν' ἀν' ̔Ελλάδα τῶν πάροιθε γενέσθαι ὑπέρτερον,
<pind. p. 2.61> χαύνα πραπίδι παλαιμονεῖ κενεά.
<pind. p. 2.62> εὐανθέα δ' ἀναβάσομαι στόλον ἀμφ' ἀρετᾷ
<pind. p. 2.63> κελαδέων. νεότατι μὲν ἀρήγει θράσος
<pind. p. 2.64> δεινῶν πολέμων: ὅθεν φαμὶ καὶ σὲ τὰν ἀπείρονα δόξαν εὑρεῖν,
<pind. p. 2.65> τὰ μὲν ἐν ἱπποσόαισιν ἄνδρεσσι μαρνάμενον, τὰ δ' ἐν πεζομάχαισι: βουλαὶ δὲ πρεσβύτεραι
<pind. p. 2.66> ἀκίνδυνον ἐμοὶ ἔπος σὲ ποτὶ πάντα λόγον
<pind. p. 2.67> ἐπαινεῖν παρέχοντι. χαῖρε. τόδε μὲν κατὰ Φοίνισσαν ἐμπολὰν
<pind. p. 2.68> μέλος ὑπὲρ πολιᾶς ἁλὸς πέμπεται:
<pind. p. 2.69> τὸ Καστόρειον δ' ἐν Αἰολίδεσσι χορδαῖς ἑκὼν
<pind. p. 2.70> ἄθρησον χάριν ἑπτακτύπου
<pind. p. 2.71> φόρμιγγος ἀντόμενος.
<pind. p. 2.72> γένοι' οἷος ἐσσὶ μαθών: καλός τοι πίθων παρὰ παισίν, αἰεὶ
<pind. p. 2.73> καλός. ὁ δὲ ̔Ραδάμανθυς εὖ πέπραγεν, ὅτι φρενῶν
<pind. p. 2.74> ἔλαχε καρπὸν ἀμώμητον, οὐδ' ἀπάταισι θυμὸν τέρπεται ἔνδοθεν:
<pind. p. 2.75> οἷα ψιθύρων παλάμαις ἕπετ' αἰεὶ βροτῷ.
<pind. p. 2.76> ἄμαχον κακὸν ἀμφοτέροις διαβολιᾶν ὑποφάτιες,
<pind. p. 2.77> ὀργαῖς ἀτενὲς ἀλωπέκων ἴκελοι.
<pind. p. 2.78> κερδοῖ δὲ τί μάλα τοῦτο κερδαλέον τελέθει;
<pind. p. 2.79> ἅτε γὰρ εἰνάλιον πόνον ἐχοίσας βαθὺν
<pind. p. 2.80> σκευᾶς ἑτέρας, ἀβάπτιστός εἰμι, φελλὸς ὣς ὑπὲρ ἕρκος ἅλμας.
<pind. p. 2.81> ἀδύνατα δ' ἔπος ἐκβαλεῖν κραταιὸν ἐν ἀγαθοῖς
<pind. p. 2.82> δόλιον ἀστόν: ὅμως μὰν σαίνων ποτὶ πάντας, ἄταν πάγχυ διαπλέκει.
<pind. p. 2.83> οὔ οἱ μετέχω θράσεος: φίλον εἴη φιλεῖν:
<pind. p. 2.84> ποτὶ δ' ἐχθρὸν ἅτ' ἐχθρὸς ἐὼν λύκοιο δίκαν ὑποθεύσομαι,
<pind. p. 2.85> ἄλλ' ἄλλοτε πατέων ὁδοῖς σκολιαῖς.
<pind. p. 2.86> ἐν πάντα δὲ νόμον εὐθύγλωσσος ἀνὴρ προφέρει,
<pind. p. 2.87> παρὰ τυραννίδι, χὠπόταν ὁ λάβρος στρατός,
<pind. p. 2.88> χὤταν πόλιν οἱ σοφοὶ τηρέωντι. χρὴ δὲ πρὸς θεὸν οὐκ ἐρίζειν,
<pind. p. 2.89> ὃς ἀνέχει τοτὲ μὲν τὰ κείνων, τότ' αὖθ' ἑτέροις ἔδωκεν μέγα κῦδος. ἀλλ' οὐδὲ ταῦτα νόον
<pind. p. 2.90> ἰαίνει φθονερῶν: στάθμας δέ τινος ἑλκόμενοι
<pind. p. 2.91> περισσᾶς ἐνέπαξαν ἕλκος ὀδυναρὸν ἑᾷ πρόσθε καρδίᾳ,
<pind. p. 2.92> πρὶν ὅσα φροντίδι μητίονται τυχεῖν.
<pind. p. 2.93> φέρειν δ' ἐλαφρῶς ἐπαυχένιον λαβόντα ζυγὸν
<pind. p. 2.94> ἀρήγει: ποτὶ κέντρον δέ τοι
<pind. p. 2.95> λακτιζέμεν τελέθει
<pind. p. 2.96> ὀλισθηρὸς οἶμος: ἁδόντα δ' εἴη με τοῖς ἀγαθοῖς ὁμιλεῖν.
<pind. p. 3.1> ἤθελον Χείρωνά κε Φιλλυρίδαν,
<pind. p. 3.2> εἰ χρεὼν τοῦθ' ἁμετέρας ἀπὸ γλώσσας κοινὸν εὔξασθαι ἔπος,
<pind. p. 3.3> ζώειν τὸν ἀποιχόμενον,
<pind. p. 3.4> Οὐρανίδα γόνον εὐρυμέδοντα Κρόνου, βάσσαισί τ' ἄρχειν Παλίου Φῆρ' ἀγρότερον,
<pind. p. 3.5> νοῦν ἔχοντ' ἀνδρῶν φίλον: οἷος ἐὼν θρέψεν ποτὲ
<pind. p. 3.6> τέκτονα νωδυνίας ἅμερον γυιαρκέος ̓Ασκλήπιον,
<pind. p. 3.7> ἥρωα παντοδαπᾶν ἀλκτῆρα νούσων.
<pind. p. 3.8> τὸν μὲν εὐί̈ππου Φλεγύα θυγάτηρ
<pind. p. 3.9> πρὶν τελέσσαι ματροπόλῳ σὺν ̓Ελειθυίᾳ, δαμεῖσα χρυσέοις
<pind. p. 3.10> τόξοισιν ὕπ' ̓Αρτέμιδος,
<pind. p. 3.11> εἰς ̓Αί̈δα δόμον ἐν θαλάμῳ κατέβα τέχναις ̓Απόλλωνος. χόλος δ' οὐκ ἀλίθιος
<pind. p. 3.12> γίνεται παίδων Διός. ἁ δ' ἀποφλαυρίξαισά νιν
<pind. p. 3.13> ἀμπλακίαισι φρενῶν, ἄλλον αἴνησεν γάμον κρύβδαν πατρός,
<pind. p. 3.14> πρόσθεν ἀκειρεκόμᾳ μιχθεῖσα Φοίβῳ,
<pind. p. 3.15> καὶ φέροισα σπέρμα θεοῦ καθαρόν.
<pind. p. 3.16> οὐδ' ἔμειν' ἐλθεῖν τράπεζαν νυμφίαν
<pind. p. 3.17> οὐδὲ παμφώνων ἰαχὰν ὑμεναίων, ἅλικες
<pind. p. 3.18> οἷα παρθένοι φιλέοισιν ἑταίρᾳ
<pind. p. 3.19> ἑσπερίαις ὑποκουρίζεσθ' ἀοιδαῖς: ἀλλά τοι
<pind. p. 3.20> ἤρατο τῶν ἀπεόντων: οἷα καὶ πολλοὶ πάθον.
<pind. p. 3.21> ἔστι δὲ φῦλον ἐν ἀνθρώποισι ματαιότατον,
<pind. p. 3.22> ὅστις αἰσχύνων ἐπιχώρια παπταίνει τὰ πόρσω,
<pind. p. 3.23> μεταμώνια θηρεύων ἀκράντοις ἐλπίσιν.
<pind. p. 3.24> ἔσχε τοιαύταν μεγάλαν ἀυάταν
<pind. p. 3.25> καλλιπέπλου λῆμα Κορωνίδος. ἐλθόντος γὰρ εὐνάσθη ξένου
<pind. p. 3.26> λέκτροισιν ἀπ' ̓Αρκαδίας.
<pind. p. 3.27> οὐδ' ἔλαθε σκοπόν: ἐν δ' ἄρα μηλοδόκῳ Πυθῶνι τόσσαις ἄϊεν ναοῦ βασιλεὺς
<pind. p. 3.28> Λοξίας, κοινᾶνι παρ' εὐθυτάτῳ γνώμαν πιθών,
<pind. p. 3.29> πάντα ἰσάντι νόῳ: ψευδέων δ' οὐχ ἅπτεται: κλέπτει τέ νιν
<pind. p. 3.30> οὐ θεὸς οὐ βροτὸς ἔργοις οὔτε βουλαῖς.
<pind. p. 3.31> καὶ τότε γνοὺς ̓́Ισχυος Εἰλατίδα
<pind. p. 3.32> ξεινίαν κοίταν ἄθεμίν τε δόλον, πέμψεν κασιγνήταν μένει
<pind. p. 3.33> θύοισαν ἀμαιμακέτῳ
<pind. p. 3.34> ἐς Λακέρειαν. ἐπεὶ παρὰ Βοιβιάδος κρημνοῖσιν ᾤκει παρθένος. δαίμων δ' ἕτερος
<pind. p. 3.35> ἐς κακὸν τρέψαις ἐδαμάσσατό νιν: καὶ γειτόνων
<pind. p. 3.36> πολλοὶ ἐπαῦρον, ἁμᾷ δ' ἔφθαρεν, πολλὰν δ' ὄρει πῦρ ἐξ ἑνὸς
<pind. p. 3.37> σπέρματος ἐνθορὸν ἀί̈στωσεν ὕλαν.
<pind. p. 3.38> ἀλλ' ἐπεὶ τείχει θέσαν ἐν ξυλίνῳ
<pind. p. 3.39> σύγγονοι κούραν, σέλας δ' ἀμφέδραμεν
<pind. p. 3.40> λάβρον ̔Αφαίστου, τότ' ἔειπεν ̓Απόλλων: âοὐκέτι
<pind. p. 3.41> τλάσομαι ψυχᾷ γένος ἀμὸν ὀλέσσαι
<pind. p. 3.42> οἰκτροτάτῳ θανάτῳ ματρὸς βαρείᾳ σὺν πάθᾳ.â
<pind. p. 3.43> ὣς φάτο: βάματι δ' ἐν πρώτῳ κιχὼν παῖδ' ἐκ νεκροῦ
<pind. p. 3.44> ἅρπασε: καιομένα δ' αὐτῷ διέφαινε πυρά:
<pind. p. 3.45> καί ῥά νιν Μάγνητι φέρων πόρε Κενταύρῳ διδάξαι
<pind. p. 3.46> πολυπήμονας ἀνθρώποισιν ἰᾶσθαι νόσους.
<pind. p. 3.47> τοὺς μὲν ὦν, ὅσσοι μόλον αὐτοφύτων
<pind. p. 3.48> ἑλκέων ξυνάονες, ἢ πολιῷ χαλκῷ μέλη τετρωμένοι
<pind. p. 3.49> ἢ χερμάδι τηλεβόλῳ,
<pind. p. 3.50> ἢ θερινῷ πυρὶ περθόμενοι δέμας ἢ χειμῶνι, λύσαις ἄλλον ἀλλοίων ἀχέων
<pind. p. 3.51> ἔξαγεν, τοὺς μὲν μαλακαῖς ἐπαοιδαῖς ἀμφέπων,
<pind. p. 3.52> τοὺς δὲ προσανέα πίνοντας, ἢ γυίοις περάπτων πάντοθεν
<pind. p. 3.53> φάρμακα, τοὺς δὲ τομαῖς ἔστασεν ὀρθούς.
<pind. p. 3.54> ἀλλὰ κέρδει καὶ σοφία δέδεται.
<pind. p. 3.55> ἔτραπεν καὶ κεῖνον ἀγάνορι μισθῷ χρυσὸς ἐν χερσὶν φανεὶς
<pind. p. 3.56> ἄνδρ' ἐκ θανάτου κομίσαι
<pind. p. 3.57> ἤδη ἁλωκότα: χερσὶ δ' ἄρα Κρονίων ῥίψαις δι' ἀμφοῖν ἀμπνοὰν στέρνων κάθελεν
<pind. p. 3.58> ὠκέως, αἴθων δὲ κεραυνὸς ἐνέσκιμψεν μόρον.
<pind. p. 3.59> χρὴ τὰ ἐοικότα πὰρ δαιμόνων μαστευέμεν θναταῖς φρασίν,
<pind. p. 3.60> γνόντα τὸ πὰρ ποδός, οἵας εἰμὲν αἴσας.
<pind. p. 3.61> μή, φίλα ψυχά, βίον ἀθάνατον
<pind. p. 3.62> σπεῦδε, τὰν δ' ἔμπρακτον ἄντλει μαχανάν.
<pind. p. 3.63> εἰ δὲ σώφρων ἄντρον ἔναι' ἔτι Χείρων, καί τί οἱ
<pind. p. 3.64> φίλτρον ἐν θυμῷ μελιγάρυες ὕμνοι
<pind. p. 3.65> ἁμέτεροι τίθεν: ἰατῆρά τοί κέν νιν πίθον
<pind. p. 3.66> καί νυν ἐσλοῖσι παρασχεῖν ἀνδράσιν θερμᾶν νόσων
<pind. p. 3.67> ἤ τινα Λατοί̈δα κεκλημένον ἢ πατέρος.
<pind. p. 3.68> καί κεν ἐν ναυσὶν μόλον ̓Ιονίαν τάμνων θάλασσαν
<pind. p. 3.69> ̓Αρέθοισαν ἐπὶ κράναν παρ' Αἰτναῖον ξένον,
<pind. p. 3.70> ὃς Συρακόσσαισι νέμει βασιλεὺς
<pind. p. 3.71> πραὺ̈ς ἀστοῖς, οὐ φθονέων ἀγαθοῖς, ξείνοις δὲ θαυμαστὸς πατήρ.
<pind. p. 3.72> τῷ μὲν διδύμας χάριτας,
<pind. p. 3.73> εἰ κατέβαν ὑγίειαν ἄγων χρυσέαν κῶμόν τ' ἀέθλων Πυθίων αἴγλαν στεφάνοις.
<pind. p. 3.74> τοὺς ἀριστεύων Φερένικος ἕλ' ἐν Κίρρᾳ ποτέ,
<pind. p. 3.75> ἀστέρος οὐρανίου φαμὶ τηλαυγέστερον κείνῳ φάος
<pind. p. 3.76> ἐξικόμαν κε βαθὺν πόντον περάσαις.
<pind. p. 3.77> ἀλλ' ἐπεύξασθαι μὲν ἐγὼν ἐθέλω
<pind. p. 3.78> Ματρί, τὰν κοῦραι παρ' ἐμὸν πρόθυρον σὺν Πανὶ μέλπονται θαμὰ
<pind. p. 3.79> σεμνὰν θεὸν ἐννύχιαι.
<pind. p. 3.80> εἰ δὲ λόγων συνέμεν κορυφάν, ̔Ιέρων, ὀρθὰν ἐπίστᾳ, μανθάνων οἶσθα προτέρων:
<pind. p. 3.81> â ἓν παρ' ἐσλὸν πήματα σύνδυο δαίονται βροτοῖς
<pind. p. 3.82> ἀθάνατοι.â τὰ μὲν ὦν οὐ δύνανται νήπιοι κόσμῳ φέρειν,
<pind. p. 3.83> ἀλλ' ἀγαθοί, τὰ καλὰ τρέψαντες ἔξω.
<pind. p. 3.84> τὶν δὲ μοῖρ' εὐδαιμονίας ἕπεται.
<pind. p. 3.85> λαγέταν γάρ τοι τύραννον δέρκεται,
<pind. p. 3.86> εἴ τιν' ἀνθρώπων, ὁ μέγας πότμος. αἰὼν δ' ἀσφαλὴς
<pind. p. 3.87> οὐκ ἔγεντ' οὔτ' Αἰακίδᾳ παρὰ Πηλεῖ
<pind. p. 3.88> οὔτε παρ' ἀντιθέῳ Κάδμῳ: λέγονται μὰν βροτῶν
<pind. p. 3.89> ὄλβον ὑπέρτατον οἳ σχεῖν, οἵτε καὶ χρυσαμπύκων
<pind. p. 3.90> μελπομενᾶν ἐν ὄρει Μοισᾶν καὶ ἐν ἑπταπύλοις
<pind. p. 3.91> ἄϊον Θήβαις, ὁπόθ' ̔Αρμονίαν γᾶμεν βοῶπιν,
<pind. p. 3.92> ὁ δὲ Νηρέος εὐβούλου Θέτιν παῖδα κλυτάν.
<pind. p. 3.93> καὶ θεοὶ δαίσαντο παρ' ἀμφοτέροις,
<pind. p. 3.94> καὶ Κρόνου παῖδας βασιλῆας ἴδον χρυσέαις ἐν ἕδραις, ἕδνα τε
<pind. p. 3.95> δέξαντο: Διὸς δὲ χάριν
<pind. p. 3.96> ἐκ προτέρων μεταμειψάμενοι καμάτων ἔστασαν ὀρθὰν καρδίαν. ἐν δ' αὖτε χρόνῳ
<pind. p. 3.97> τὸν μὲν ὀξείαισι θύγατρες ἐρήμωσαν πάθαις
<pind. p. 3.98> εὐφροσύνας μέρος αἱ τρεῖς: ἀτὰρ λευκωλένῳ γε Ζεὺς πατὴρ
<pind. p. 3.99> ἤλυθεν ἐς λέχος ἱμερτὸν Θυώνᾳ.
<pind. p. 3.100> τοῦ δὲ παῖς, ὅνπερ μόνον ἀθανάτα
<pind. p. 3.101> τίκτεν ἐν Φθίᾳ Θέτις, ἐν πολέμῳ τόξοις ἀπὸ ψυχὰν λιπὼν
<pind. p. 3.102> ὦρσεν πυρὶ καιόμενος
<pind. p. 3.103> ἐκ Δαναῶν γόον. εἰ δὲ νόῳ τις ἔχει θνατῶν ἀλαθείας ὁδόν, χρὴ πρὸς μακάρων
<pind. p. 3.104> τυγχάνοντ' εὖ πασχέμεν. ἄλλοτε δ' ἀλλοῖαι πνοαὶ
<pind. p. 3.105> ὑψιπετᾶν ἀνέμων. ὄλβος οὐκ ἐς μακρὸν ἀνδρῶν ἔρχεται
<pind. p. 3.106> σάος, πολὺς εὖτ' ἂν ἐπιβρίσαις ἕπηται.
<pind. p. 3.107> σμικρὸς ἐν σμικροῖς, μέγας ἐν μεγάλοις
<pind. p. 3.108> ἔσσομαι: τὸν ἀμφέποντ' αἰεὶ φρασὶν
<pind. p. 3.109> δαίμον' ἀσκήσω κατ' ἐμὰν θεραπεύων μαχανάν.
<pind. p. 3.110> εἰ δέ μοι πλοῦτον θεὸς ἁβρὸν ὀρέξαι,
<pind. p. 3.111> ἐλπίδ' ἔχω κλέος εὑρέσθαι κεν ὑψηλὸν πρόσω.
<pind. p. 3.112> Νέστορα καὶ Λύκιον Σαρπηδόν', ἀνθρώπων φάτις,
<pind. p. 3.113> ἐξ ἐπέων κελαδεννῶν, τέκτονες οἷα σοφοὶ
<pind. p. 3.114> ἅρμοσαν, γιγνώσκομεν. ἁ δ' ἀρετὰ κλειναῖς ἀοιδαῖς
<pind. p. 3.115> χρονία τελέθει. παύροις δὲ πράξασθ' εὐμαρές.
<pind. p. 4.1> σάμερον μὲν χρή σε παρ' ἀνδρὶ φίλῳ
<pind. p. 4.2> στᾶμεν, εὐί̈ππου βασιλῆϊ Κυράνας, ὄφρα κωμάζοντι σὺν ̓Αρκεσίλᾳ,
<pind. p. 4.3> Μοῖσα, Λατοίδαισιν ὀφειλόμενον Πυθῶνί τ' αὔξῃς οὖρον ὕμνων,
<pind. p. 4.4> ἔνθα ποτὲ χρυσέων Διὸς αἰητῶν πάρεδρος,
<pind. p. 4.5> οὐκ ἀποδάμου ̓Απόλλωνος τυχόντος, ἱέρεα
<pind. p. 4.6> χρῆσεν οἰκιστῆρα Βάττον καρποφόρου Λιβύας, ἱερὰν
<pind. p. 4.7> νᾶσον ὡς ἤδη λιπὼν κτίσσειεν εὐάρματον
<pind. p. 4.8> πόλιν ἐν ἀργεννόεντι μαστῷ,
<pind. p. 4.9> καὶ τὸ Μηδείας ἔπος ἀγκομίσαι
<pind. p. 4.10> ἑβδόμᾳ καὶ σὺν δεκάτᾳ γενεᾷ Θήραιον, Αἰήτα τό ποτε ζαμενὴς
<pind. p. 4.11> παῖς ἀπέπνευς' ἀθανάτου στόματος, δέσποινα Κόλχων. εἶπε δ' οὕτως
<pind. p. 4.12> ἡμιθέοισιν ̓Ιάσονος αἰχματᾶο ναύταις:
<pind. p. 4.13> â κέκλυτε, παῖδες ὑπερθύμων τε φωτῶν καὶ θεῶν:
<pind. p. 4.14> φαμὶ γὰρ τᾶσδ' ἐξ ἁλιπλάκτου ποτὲ γᾶς ̓Επάφοιο κόραν
<pind. p. 4.15> ἀστέων ῥίζαν φυτεύσεσθαι μελησιμβρότων
<pind. p. 4.16> Διὸς ἐν ̓́Αμμωνος θεμέθλοις.
<pind. p. 4.17> ἀντὶ δελφίνων δ' ἐλαχυπτερύγων ἵππους ἀμείψαντες θοάς,
<pind. p. 4.18> ἁνία τ' ἀντ' ἐρετμῶν δίφρους τε νωμάσοισιν ἀελλόποδας.
<pind. p. 4.19> κεῖνος ὄρνις ἐκτελευτάσει μεγαλᾶν πολίων
<pind. p. 4.20> ματρόπολιν Θήραν γενέσθαι, τόν ποτε Τριτωνίδος ἐν προχοαῖς
<pind. p. 4.21> λίμνας θεῷ ἀνέρι εἰδομένῳ γαῖαν διδόντι
<pind. p. 4.22> ξείνια πρῴραθεν Εὔφαμος καταβὰς
<pind. p. 4.23> δέξατ': αἴσιον δ' ἐπί οἱ Κρονίων Ζεὺς πατὴρ ἔκλαγξε βροντάν:
<pind. p. 4.24> ἁνίκ' ἄγκυραν ποτὶ χαλκόγενυν
<pind. p. 4.25> ναὶ̈ κρημνάντων ἐπέτοσσε, θοᾶς ̓Αργοῦς χαλινόν. δώδεκα δὲ πρότερον
<pind. p. 4.26> ἁμέρας ἐξ Ωκεανοῦ φέρομεν νώτων ὕπερ γαίας ἐρήμων
<pind. p. 4.27> εἰνάλιον δόρυ, μήδεσιν ἀνσπάσσαντες ἀμοῖς.
<pind. p. 4.28> τουτάκι δ' οἰοπόλος δαίμων ἐπῆλθεν, φαιδίμαν
<pind. p. 4.29> ἀνδρὸς αἰδοίου πρόσοψιν θηκάμενος: φιλίων δ' ἐπέων
<pind. p. 4.30> ἄρχετο, ξείνοις ἅτ' ἐλθόντεσσιν εὐεργέται
<pind. p. 4.31> δεῖπν' ἐπαγγέλλοντι πρῶτον.
<pind. p. 4.32> ἀλλὰ γὰρ νόστου πρόφασις γλυκεροῦ
<pind. p. 4.33> κώλυεν μεῖναι. φάτο δ' Εὐρύπυλος Γαιαόχου παῖς ἀφθίτου ̓Εννοσίδα
<pind. p. 4.34> ἔμμεναι: γίγνωσκε δ' ἐπειγομένους: ἂν δ' εὐθὺς ἁρπάξαις ἀρούρας
<pind. p. 4.35> δεξιτερᾷ προτυχὸν ξένιον μάστευσε δοῦναι.
<pind. p. 4.36> οὐδ' ἀπίθησέ νιν, ἀλλ' ἥρως ἐπ' ἀκταῖσιν θορὼν
<pind. p. 4.37> χειρί οἱ χεῖρ' ἀντερείσαις δέξατο βώλακα δαιμονίαν.
<pind. p. 4.38> πεύθομαι δ' αὐτὰν κατακλυσθεῖσαν ἐκ δούρατος
<pind. p. 4.39> ἐναλίαν βᾶμεν σὺν ἅλμᾳ
<pind. p. 4.40> ἑσπέρας, ὑγρῷ πελάγει σπομέναν. ἦ μάν νιν ὤτρυνον θαμὰ
<pind. p. 4.41> λυσιπόνοις θεραπόντεσσιν φυλάξαι: τῶν δ' ἐλάθοντο φρένες:
<pind. p. 4.42> καί νυν ἐν τᾷδ' ἄφθιτον νάσῳ κέχυται Λιβύας
<pind. p. 4.43> εὐρυχόρου σπέρμα πρὶν ὥρας: εἰ γὰρ οἴκοι νιν βάλε πὰρ χθόνιον
<pind. p. 4.44> ̓́Αιδα στόμα, Ταίναρον εἰς ἱερὰν Εὔφαμος ἐλθών,
<pind. p. 4.45> υἱὸς ἱππάρχου Ποσειδάωνος ἄναξ,
<pind. p. 4.46> τόν ποτ' Εὐρώπα Τιτυοῦ θυγάτηρ τίκτε Καφισοῦ παρ' ὄχθαις:
<pind. p. 4.47> τετράτων παίδων κ' ἐπιγινομένων
<pind. p. 4.48> αἷμά οἱ κείναν λάβε σὺν Δαναοῖς εὐρεῖαν ἄπειρον. τότε γὰρ μεγάλας
<pind. p. 4.49> ἐξανίστανται Λακεδαίμονος ̓Αργείου τε κόλπου καὶ Μυκηνᾶν.
<pind. p. 4.50> νῦν γε μὲν ἀλλοδαπᾶν κριτὸν εὑρήσει γυναικῶν
<pind. p. 4.51> ἐν λέχεσιν γένος, οἵ κεν τάνδε σὺν τιμᾷ θεῶν
<pind. p. 4.52> νᾶσον ἐλθόντες τέκωνται φῶτα κελαινεφέων πεδίων
<pind. p. 4.53> δεσπόταν: τὸν μὲν πολυχρύσῳ ποτ' ἐν δώματι
<pind. p. 4.54> Φοῖβος ἀμνάσει θέμισσιν
<pind. p. 4.55> Πύθιον ναὸν καταβάντα χρόνῳ
<pind. p. 4.56> ὑστέρῳ, νάεσσι πολεῖς ἀγαγὲν Νείλοιο πρὸς πῖον τέμενος Κρονίδα.â
<pind. p. 4.57> ἦ ῥα Μηδείας ἐπέων στίχες. ἔπταξαν δ' ἀκίνητοι σιωπᾷ
<pind. p. 4.58> ἥρωες ἀντίθεοι πυκινὰν μῆτιν κλύοντες.
<pind. p. 4.59> ὦ μάκαρ υἱὲ Πολυμνάστου, σὲ δ' ἐν τούτῳ λόγῳ
<pind. p. 4.60> χρησμὸς ὤρθωσεν μελίσσας Δελφίδος αὐτομάτῳ κελάδῳ:
<pind. p. 4.61> ἅ σε χαίρειν ἐς τρὶς αὐδάσαισα πεπρωμένον
<pind. p. 4.62> βασιλέ' ἄμφανεν Κυράνᾳ,
<pind. p. 4.63> δυσθρόου φωνᾶς ἀνακρινόμενον ποινὰ τίς ἔσται πρὸς θεῶν.
<pind. p. 4.64> ἦ μάλα δὴ μετὰ καὶ νῦν, ὥστε φοινικανθέμου ἦρος ἀκμᾷ,
<pind. p. 4.65> παισὶ τούτοις ὄγδοον θάλλει μέρος ̓Αρκεσίλας:
<pind. p. 4.66> τῷ μὲν ̓Απόλλων ἅ τε Πυθὼ κῦδος ἐξ ἀμφικτιόνων ἔπορεν
<pind. p. 4.67> ἱπποδρομίας. ἀπὸ δ' αὐτὸν ἐγὼ Μοίσαισι δώσω
<pind. p. 4.68> καὶ τὸ πάγχρυσον νάκος κριοῦ: μετὰ γὰρ
<pind. p. 4.69> κεῖνο πλευσάντων Μινυᾶν, θεόπομποί σφισιν τιμαὶ φύτευθεν.
<pind. p. 4.70> τίς γὰρ ἀρχὰ δέξατο ναυτιλίας;
<pind. p. 4.71> τίς δὲ κίνδυνος κρατεροῖς ἀδάμαντος δῆσεν ἅλοις; θέσφατον ἦν Πελίαν
<pind. p. 4.72> ἐξ ἀγαυῶν Αἰολιδᾶν θανέμεν χείρεσσιν ἢ βουλαῖς ἀκάμπτοις.
<pind. p. 4.73> ἦλθε δέ οἱ κρυόεν πυκινῷ μάντευμα θυμῷ,
<pind. p. 4.74> πὰρ μέσον ὀμφαλὸν εὐδένδροιο ῥηθὲν ματέρος:
<pind. p. 4.75> τὸν μονοκρήπιδα πάντως ἐν φυλακᾷ σχεθέμεν μεγάλᾳ,
<pind. p. 4.76> εὖτ' ἂν αἰπεινῶν ἀπὸ σταθμῶν ἐς εὐδείελον
<pind. p. 4.77> χθόνα μόλῃ κλειτᾶς ̓Ιωλκοῦ,
<pind. p. 4.78> ξεῖνος αἴτ' ὦν ἀστός. ὁ δ' ἆρα χρόνῳ
<pind. p. 4.79> ἵκετ' αἰχμαῖσιν διδύμαισιν ἀνὴρ ἔκπαγλος: ἐσθὰς δ' ἀμφοτέρα νιν ἔχεν,
<pind. p. 4.80> ἅ τε Μαγνήτων ἐπιχώριος ἁρμόζοισα θαητοῖσι γυίοις,
<pind. p. 4.81> ἀμφὶ δὲ παρδαλέᾳ στέγετο φρίσσοντας ὄμβρους:
<pind. p. 4.82> οὐδὲ κομᾶν πλόκαμοι κερθέντες ᾤχοντ' ἀγλαοί,
<pind. p. 4.83> ἀλλ' ἅπαν νῶτον καταίθυσσον. τάχα δ' εὐθὺς ἰὼν σφετέρας
<pind. p. 4.84> ἐστάθη γνώμας ἀταρμύκτοιο πειρώμενος
<pind. p. 4.85> ἐν ἀγορᾷ πλήθοντος ὄχλου.
<pind. p. 4.86> τὸν μὲν οὐ γίγνωσκον: ὀπιζομένων δ' ἔμπας τις εἶπεν καὶ τόδε:
<pind. p. 4.87> â οὔτι που οὗτος ̓Απόλλων, οὐδὲ μὰν χαλκάρματός ἐστι πόσις
<pind. p. 4.88> ̓Αφροδίτας: ἐν δὲ Νάξῳ φαντὶ θανεῖν λιπαρᾷ
<pind. p. 4.89> ̓Ιφιμεδείας παῖδας, ̓͂Ωτον καὶ σέ, τολμάεις ̓Εφιάλτα ἄναξ.
<pind. p. 4.90> καὶ μὰν Τιτυὸν βέλος ̓Αρτέμιδος θήρευσε κραιπνόν
<pind. p. 4.91> ἐξ ἀνικάτου φαρέτρας ὀρνύμενον,
<pind. p. 4.92> ὄφρα τις τᾶν ἐν δυνατῷ φιλοτάτων ἐπιψαύειν ἔραται.â
<pind. p. 4.93> τοὶ μὲν ἀλλάλοισιν ἀμειβόμενοι
<pind. p. 4.94> γάρυον τοιαῦτ': ἀνὰ δ' ἡμιόνοις ξεστᾷ τ' ἀπήνᾳ προτροπάδαν Πελίας
<pind. p. 4.95> ἵκετο σπεύδων: τάφε δ' αὐτίκα παπτάναις ἀρίγνωτον πέδιλον
<pind. p. 4.96> δεξιτερῷ μόνον ἀμφὶ ποδί. κλέπτων δὲ θυμῷ
<pind. p. 4.97> δεῖμα προσέννεπε: âποίαν γαῖαν, ὦ ξεῖν', εὔχεαι
<pind. p. 4.98> πατρίδ' ἔμμεν; καὶ τίς ἀνθρώπων σε χαμαιγενέων πολιᾶς
<pind. p. 4.99> ἐξανῆκεν γαστρός; ἐχθίστοισι μὴ ψεύδεσιν
<pind. p. 4.100> καταμιάναις εἰπὲ γένναν.â
<pind. p. 4.101> τὸν δὲ θαρσήσαις ἀγανοῖσι λόγοις
<pind. p. 4.102> ὧδ' ἀμείφθη: âφαμὶ διδασκαλίαν Χείρωνος οἴσειν. ἀντρόθε γὰρ νέομαι
<pind. p. 4.103> πὰρ Χαρικλοῦς καὶ Φιλύρας, ἵνα Κενταύρου με κοῦραι θρέψαν ἁγναί.
<pind. p. 4.104> εἴκοσι δ' ἐκτελέσαις ἐνιαυτοὺς οὔτε ἔργον
<pind. p. 4.105> οὔτ' ἔπος ἐντράπελον κείνοισιν εἰπὼν ἱκόμαν
<pind. p. 4.106> οἴκαδ', ἀρχαίαν κομίζων πατρὸς ἐμοῦ βασιλευομέναν
<pind. p. 4.107> οὐ κατ' αἶσαν, τάν ποτε Ζεὺς ὤπασεν λαγέτᾳ
<pind. p. 4.108> Αἰόλῳ καὶ παισί, τιμάν.
<pind. p. 4.109> πεύθομαι γάρ νιν Πελίαν ἄθεμιν λευκαῖς πιθήσαντα φρασὶν
<pind. p. 4.110> ἁμετέρων ἀποσυλᾶσαι βιαίως ἀρχεδικᾶν τοκέων:
<pind. p. 4.111> τοί μ', ἐπεὶ πάμπρωτον εἶδον φέγγος, ὑπερφιάλου
<pind. p. 4.112> ἁγεμόνος δείσαντες ὕβριν, κᾶδος ὡσείτε φθιμένου δνοφερὸν
<pind. p. 4.113> ἐν δώμασι θηκάμενοι, μίγα κωκυτῷ γυναικῶν
<pind. p. 4.114> κρύβδα πέμπον σπαργάνοις ἐν πορφυρέοις,
<pind. p. 4.115> νυκτὶ κοινάσαντες ὁδόν, Κρονίδᾳ δὲ τράφεν Χείρωνι δῶκαν.
<pind. p. 4.116> ἀλλὰ τούτων μὲν κεφάλαια λόγων
<pind. p. 4.117> ἴστε. λευκίππων δὲ δόμους πατέρων, κεδνοὶ πολῖται, φράσσατέ μοι σαφέως:
<pind. p. 4.118> Αἴσονος γὰρ παῖς ἐπιχώριος οὐ ξείναν ἱκάνω γαῖαν ἄλλων.
<pind. p. 4.119> Φὴρ δέ με θεῖος ̓Ιάσονα κικλήσκων προσηύδα.â
<pind. p. 4.120> ὣς φάτο. τὸν μὲν ἐσελθόντ' ἔγνον ὀφθαλμοὶ πατρός.
<pind. p. 4.121> ἐκ δ' ἄρ' αὐτοῦ πομφόλυξαν δάκρυα γηραλέων γλεφάρων,
<pind. p. 4.122> ἃν περὶ ψυχὰν ἐπεὶ γάθησεν ἐξαίρετον
<pind. p. 4.123> γόνον ἰδὼν κάλλιστον ἀνδρῶν.
<pind. p. 4.124> καὶ κασίγνητοί σφισιν ἀμφότεροι
<pind. p. 4.125> ἤλυθον κείνου γε κατὰ κλέος: ἐγγὺς μὲν Φέρης κράναν Υπερῇδα λιπών,
<pind. p. 4.126> ἐκ δὲ Μεσσάνας ̓Αμυθάν: ταχέως δ' ̓́Αδματος ἷκεν καὶ Μέλαμπος,
<pind. p. 4.127> εὐμενέοντες ἀνεψιόν. ἐν δαιτὸς δὲ μοίρᾳ
<pind. p. 4.128> μειλιχίοισι λόγοις αὐτοὺς ̓Ιάσων δέγμενος,
<pind. p. 4.129> ξείνι' ἁρμόζοντα τεύχων, πᾶσαν ἐυφροσύναν τάνυεν,
<pind. p. 4.130> ἀθρόαις πέντε δραπὼν νύκτεσσιν ἔν θ' ἁμέραις
<pind. p. 4.131> ἱερὸν εὐζοίας ἄωτον.
<pind. p. 4.132> ἀλλ' ἐν ἕκτᾳ πάντα, λόγον θέμενος σπουδαῖον, ἐξ ἀρχᾶς ἀνὴρ
<pind. p. 4.133> συγγενέσιν παρεκοινᾶθ': οἱ δ' ἐπέσποντ': αἶψα δ' ἀπὸ κλισιᾶν
<pind. p. 4.134> ὦρτο σὺν κείνοισι. καί ῥ' ἦλθον Πελία μέγαρον:
<pind. p. 4.135> ἐσσύμενοι δ' εἴσω κατέσταν. τῶν δ' ἀκούσαις αὐτὸς ὑπαντίασεν
<pind. p. 4.136> Τυροῦς ἐρασιπλοκάμου γενεά: πραὺ̈ν δ' ̓Ιάσων
<pind. p. 4.137> μαλθακᾷ φωνᾷ ποτιστάζων ὄαρον
<pind. p. 4.138> βάλλετο κρηπῖδα σοφῶν ἐπέων: âπαῖ Ποσειδᾶνος Πετραίου,
<pind. p. 4.139> ἐντὶ μὲν θνατῶν φρένες ὠκύτεραι
<pind. p. 4.140> κέρδος αἰνῆσαι πρὸ δίκας δόλιον, τραχεῖαν ἑρπόντων πρὸς ἔπιβδαν ὅμως:
<pind. p. 4.141> ἀλλ' ἐμὲ χρὴ καὶ σὲ θεμισσαμένους ὀργὰς ὑφαίνειν λοιπὸν ὄλβον.
<pind. p. 4.142> εἰδότι τοι ἐρέω: μία βοῦς Κρηθεῖ τε μάτηρ
<pind. p. 4.143> καὶ θρασυμήδεϊ Σαλμωνεῖ: τρίταισιν δ' ἐν γοναῖς
<pind. p. 4.144> ἄμμες αὖ κείνων φυτευθέντες σθένος ἀελίου χρύσεον
<pind. p. 4.145> λεύσσομεν. Μοῖραι δ' ἀφίσταντ', εἴ τις ἔχθρα πέλει
<pind. p. 4.146> ὁμογόνοις, αἰδῶ καλύψαι.
<pind. p. 4.147> οὐ πρέπει νῷν χαλκοτόροις ξίφεσιν
<pind. p. 4.148> οὐδ' ἀκόντεσσιν μεγάλαν προγόνων τιμὰν δάσασθαι. μῆλά τε γάρ τοι ἐγὼ
<pind. p. 4.149> καὶ βοῶν ξανθὰς ἀγέλας ἀφίημ' ἀγρούς τε πάντας, τοὺς ἀπούραις
<pind. p. 4.150> ἁμετέρων τοκέων νέμεαι, πλοῦτον πιαίνων:
<pind. p. 4.151> κοὔ με πονεῖ τεὸν οἶκον ταῦτα πορσύνοντ' ἄγαν:
<pind. p. 4.152> ἀλλὰ καὶ σκᾶπτον μόναρχον καὶ θρόνος, ᾧ ποτε Κρηθεί̈δας
<pind. p. 4.153> ἐγκαθίζων ἱππόταις εὔθυνε λαοῖς δίκας,
<pind. p. 4.154> τὰ μὲν ἄνευ ξυνᾶς ἀνίας
<pind. p. 4.155> λῦσον ἄμμιν, μή τι νεώτερον ἐξ αὐτῶν ἀναστάῃ κακόν.â
<pind. p. 4.156> ὣς ἄρ' ἔειπεν. ἀκᾷ δ' ἀνταγόρευσεν καὶ Πελίας: âἔσομαι
<pind. p. 4.157> τοῖος: ἀλλ' ἤδη με γηραιὸν μέρος ἁλικίας
<pind. p. 4.158> ἀμφιπολεῖ: σὸν δ' ἄνθος ἥβας ἄρτι κυμαίνει: δύνασαι δ' ἀφελεῖν
<pind. p. 4.159> μᾶνιν χθονίων. κέλεται γὰρ ἑὰν ψυχὰν κομίξαι
<pind. p. 4.160> Φρίξος ἐλθόντας πρὸς Αἰήτα θαλάμους,
<pind. p. 4.161> δέρμα τε κριοῦ βαθύμαλλον ἄγειν, τῷ ποτ' ἐκ πόντου σαώθη
<pind. p. 4.162> ἔκ τε ματρυιᾶς ἀθέων βελέων.
<pind. p. 4.163> ταῦτά μοι θαυμαστὸς ὄνειρος ἰὼν φωνεῖ. μεμάντευμαι δ' ἐπὶ Κασταλίᾳ,
<pind. p. 4.164> εἰ μετάλλατόν τι. καὶ ὡς τάχος ὀτρύνει με τεύχειν ναὶ πομπάν.
<pind. p. 4.165> τοῦτον ἄεθλον ἑκὼν τέλεσον: καί τοι μοναρχεῖν
<pind. p. 4.166> καὶ βασιλευέμεν ὄμνυμι προήσειν. καρτερὸς
<pind. p. 4.167> ὅρκος ἄμμιν μάρτυς ἔστω Ζεὺς ὁ γενέθλιος ἀμφοτέροις.â
<pind. p. 4.168> σύνθεσιν ταύταν ἐπαινήσαντες οἱ μὲν κρίθεν:
<pind. p. 4.169> ἀτὰρ ̓Ιάσων αὐτὸς ἤδη
<pind. p. 4.170> ὤρνυεν κάρυκας ἐόντα πλόον
<pind. p. 4.171> φαινέμεν παντᾷ. τάχα δὲ Κρονίδαο Ζηνὸς υἱοὶ τρεῖς ἀκαμαντομάχαι
<pind. p. 4.172> ἦλθον ̓Αλκμήνας θ' ἑλικοβλεφάρου Λήδας τε, δοιοὶ δ' ὑψιχαῖται
<pind. p. 4.173> ἀνέρες, ̓Εννοσίδα γένος, αἰδεσθέντες ἀλκάν,
<pind. p. 4.174> ἔκ τε Πύλου καὶ ἀπ' ἄκρας Ταινάρου: τῶν μὲν κλέος
<pind. p. 4.175> ἐσλὸν Εὐφάμου τ' ἐκράνθη σόν τε, Περικλύμεν' εὐρυβία.
<pind. p. 4.176> ἐξ ̓Απόλλωνος δὲ φορμικτὰς ἀοιδᾶν πατὴρ
<pind. p. 4.177> ἔμολεν, εὐαίνητος, ̓Ορφεύς.
<pind. p. 4.178> πέμπε δ' ̔Ερμᾶς χρυσόραπις διδύμους υἱοὺς ἐπ' ἄτρυτον πόνον,
<pind. p. 4.179> τὸν μὲν ̓Εχίονα, κεχλάδοντας ἥβᾳ, τὸν δ' ̓́Ερυτον. ταχέες
<pind. p. 4.180> ἀμφὶ Παγγαίου θεμέθλοις ναιετάοντες ἔβαν:
<pind. p. 4.181> καὶ γὰρ ἑκὼν θυμῷ γελανεῖ θᾶσσον ἔντυνεν βασιλεὺς ἀνέμων
<pind. p. 4.182> Ζήταν Κάλαί̈ν τε πατὴρ Βορέας, ἄνδρας πτεροῖσιν
<pind. p. 4.183> νῶτα πεφρίκοντας ἄμφω πορφυρέοις.
<pind. p. 4.184> τὸν δὲ παμπειθῆ γλυκὺν ἡμιθέοισιν πόθον ἔνδαιεν ̔́Ηρα
<pind. p. 4.185> ναὸς ̓Αργοῦς, μή τινα λειπόμενον
<pind. p. 4.186> τὰν ἀκίνδυνον παρὰ ματρὶ μένειν αἰῶνα πέσσοντ', ἀλλ' ἐπὶ καὶ θανάτῳ
<pind. p. 4.187> φάρμακον κάλλιστον ἑᾶς ἀρετᾶς ἅλιξιν εὑρέσθαι σὺν ἄλλοις.
<pind. p. 4.188> ἐς δ' ̓Ιαωλκὸν ἐπεὶ κατέβα ναυτᾶν ἄωτος,
<pind. p. 4.189> λέξατο πάντας ἐπαινήσαις ̓Ιάσων. καί ῥά οἱ
<pind. p. 4.190> μάντις ὀρνίχεσσι καὶ κλάροισι θεοπροπέων ἱεροῖς
<pind. p. 4.191> Μόψος ἄμβασε στρατὸν πρόφρων. ἐπεὶ δ' ἐμβόλου
<pind. p. 4.192> κρέμασαν ἀγκύρας ὕπερθεν,
<pind. p. 4.193> χρυσέαν χείρεσσι λαβὼν φιάλαν
<pind. p. 4.194> ἀρχὸς ἐν πρύμνᾳ πατέρ' Οὐρανιδᾶν ἐγχεικέραυνον Ζῆνα, καὶ ὠκυπόρους
<pind. p. 4.195> κυμάτων ῥιπὰς ἀνέμων τ' ἐκάλει, νύκτας τε καὶ πόντου κελεύθους
<pind. p. 4.196> ἄματά τ' εὔφρονα καὶ φιλίαν νόστοιο μοῖραν:
<pind. p. 4.197> ἐκ νεφέων δέ οἱ ἀντάϋσε βροντᾶς αἴσιον
<pind. p. 4.198> φθέγμα: λαμπραὶ δ' ἦλθον ἀκτῖνες στεροπᾶς ἀπορηγνύμεναι:
<pind. p. 4.199> ἀμπνοὰν δ' ἥρωες ἔστασαν θεοῦ σάμασιν
<pind. p. 4.200> πιθόμενοι: κάρυξε δ' αὐτοῖς
<pind. p. 4.201> ἐμβαλεῖν κώπαισι τερασκόπος ἁδείας ἐνίπτων ἐλπίδας:
<pind. p. 4.202> εἰρεσία δ' ὑπεχώρησεν ταχειᾶν ἐκ παλαμᾶν ἄκορος.
<pind. p. 4.203> σὺν Νότου δ' αὔραις ἐπ' ̓Αξείνου στόμα πεμπόμενοι
<pind. p. 4.204> ἤλυθον: ἔνθ' ἁγνὸν Ποσειδάωνος ἕσσαντ' εἰναλίου τέμενος,
<pind. p. 4.205> φοίνισσα δὲ Θρηϊκίων ἀγέλα ταύρων ὑπᾶρχεν
<pind. p. 4.206> καὶ νεόκτιστον λίθων βωμοῖο θέναρ.
<pind. p. 4.207> ἐς δὲ κίνδυνον βαθὺν ἱέμενοι δεσπόταν λίσσοντο ναῶν,
<pind. p. 4.208> συνδρόμων κινηθμὸν ἀμαιμάκετον
<pind. p. 4.209> ἐκφυγεῖν πετρᾶν. δίδυμαι γὰρ ἔσαν ζωαί, κυλινδέσκοντό τε κραιπνότεραι
<pind. p. 4.210> ἢ βαρυγδούπων ἀνέμων στίχες: ἀλλ' ἤδη τελευτὰν κεῖνος αὐταῖς
<pind. p. 4.211> ἡμιθέων πλόος ἄγαγεν. ἐς Φᾶσιν δ' ἔπειτεν
<pind. p. 4.212> ἤλυθον: ἔνθα κελαινώπεσσι Κόλχοισιν βίαν
<pind. p. 4.213> μῖξαν Αἰήτᾳ παρ' αὐτῷ. πότνια δ' ὀξυτάτων βελέων
<pind. p. 4.214> ποικίλαν ἴϋγγα τετράκναμον Οὐλυμπόθεν
<pind. p. 4.215> ἐν ἀλύτῳ ζεύξαισα κύκλῳ
<pind. p. 4.216> μαινάδ' ὄρνιν Κυπρογένεια φέρεν
<pind. p. 4.217> πρῶτον ἀνθρώποισι, λιτάς τ' ἐπαοιδὰς ἐκδιδάσκησεν σοφὸν Αἰσονίδαν:
<pind. p. 4.218> ὄφρα Μηδείας τοκέων ἀφέλοιτ' αἰδῶ, ποθεινὰ δ' ̔Ελλὰς αὐτὰν
<pind. p. 4.219> ἐν φρασὶ καιομέναν δονέοι μάστιγι Πειθοῦς.
<pind. p. 4.220> καὶ τάχα πείρατ' ἀέθλων δείκνυεν πατρωί̈ων:
<pind. p. 4.221> σὺν δ' ἐλαίῳ φαρμακώσαις' ἀντίτομα στερεᾶν ὀδυνᾶν
<pind. p. 4.222> δῶκε χρίεσθαι. καταίνησαν τε κοινὸν γάμον
<pind. p. 4.223> γλυκὺν ἐν ἀλλάλοισι μῖξαι.
<pind. p. 4.224> ἀλλ' ὅτ' Αἰήτας ἀδαμάντινον ἐν μέσσοις ἄροτρον σκίμψατο
<pind. p. 4.225> καὶ βόας, οἳ φλόγ' ἀπὸ ξανθᾶν γενύων πνέον καιομένοιο πυρός,
<pind. p. 4.226> χαλκέαις δ' ὁπλαῖς ἀράσσεσκον χθόν' ἀμειβόμενοι,
<pind. p. 4.227> τοὺς ἀγαγὼν ζεύγλᾳ πέλασσεν μοῦνος. ὀρθὰς δ' αὔλακας ἐντανύσαις
<pind. p. 4.228> ἤλαυν', ἀνὰ βωλακίας δ' ὀρόγυιαν σχίζε νῶτον
<pind. p. 4.229> γᾶς. ἔειπεν δ' ὧδε: âτοῦτ' ἔργον βασιλεύς,
<pind. p. 4.230> ὅστις ἄρχει ναός, ἐμοὶ τελέσαις ἄφθιτον στρωμνὰν ἀγέσθω,
<pind. p. 4.231> κῶας αἰγλᾶεν χρυσέῳ θυσάνῳ.â
<pind. p. 4.232> ὣς ἄρ' αὐδάσαντος ἀπὸ κροκόεν ῥίψαις ̓Ιάσων εἷμα θεῷ πίσυνος
<pind. p. 4.233> εἴχετ' ἔργου: πῦρ δέ νιν οὐκ ἐόλει παμφαρμάκου ξείνας ἐφετμαῖς.
<pind. p. 4.234> σπασσάμενος δ' ἄροτρον, βοέους δήσαις ἀνάγκας
<pind. p. 4.235> ἔντεσιν αὐχένας ἐμβάλλων τ' ἐριπλεύρῳ φυᾷ
<pind. p. 4.236> κέντρον αἰανὲς βιατὰς ἐξεπόνης' ἐπιτακτὸν ἀνὴρ
<pind. p. 4.237> μέτρον. ἴϋξεν δ' ἀφωνήτῳ περ ἔμπας ἄχει
<pind. p. 4.238> δύνασιν Αἰήτας ἀγασθείς.
<pind. p. 4.239> πρὸς δ' ἑταῖροι καρτερὸν ἄνδρα φίλας
<pind. p. 4.240> ὤρεγον χεῖρας, στεφάνοισί τέ νιν ποίας ἔρεπτον, μειλιχίοις τε λόγοις
<pind. p. 4.241> ἀγαπάζοντ'. αὐτίκα δ' ̓Αελίου θαυμαστὸς υἱὸς δέρμα λαμπρὸν
<pind. p. 4.242> ἔννεπεν, ἔνθα νιν ἐκτάνυσαν Φρίξου μάχαιραι:
<pind. p. 4.243> ἤλπετο δ' οὐκέτι οἱ κεῖνόν γε πράξεσθαι πόνον.
<pind. p. 4.244> κεῖτο γὰρ λόχμᾳ, δράκοντος δ' εἴχετο λαβροτατᾶν γενύων,
<pind. p. 4.245> ὃς πάχει μάκει τε πεντηκόντορον ναῦν κράτει,
<pind. p. 4.246> τέλεσαν ἃν πλαγαὶ σιδάρου.
<pind. p. 4.247> μακρά μοι νεῖσθαι κατ' ἀμαξιτόν: ὥρα γὰρ συνάπτει: καί τινα
<pind. p. 4.248> οἶμον ἴσαμι βραχύν: πολλοῖσι δ' ἅγημαι σοφίας ἑτέροις.
<pind. p. 4.249> κτεῖνε μὲν γλαυκῶπα τέχναις ποικιλόνωτον ὄφιν,
<pind. p. 4.250> ὦ ̓Αρκεσίλα, κλέψεν τε Μήδειαν σὺν αὐτᾷ, τὰν Πελίαο φόνον:
<pind. p. 4.251> ἔν τ' ̓Ωκεανοῦ πελάγεσσι μίγεν πόντῳ τ' ἐρυθρῷ
<pind. p. 4.252> Λαμνιᾶν τ' ἔθνει γυναικῶν ἀνδροφόνων:
<pind. p. 4.253> ἔνθα καὶ γυίων ἀέθλοις ἐπέδειξαν κρίσιν ἐσθᾶτος ἀμφίς,
<pind. p. 4.254> καὶ συνεύνασθεν. καὶ ἐν ἀλλοδαπαῖς
<pind. p. 4.255> σπέρμ' ἀρούραις τουτάκις ὑμετέρας ἀκτῖνος ὄλβου δέξατο μοιρίδιον
<pind. p. 4.256> ἆμαρ ἢ νύκτες. τόθι γὰρ γένος Εὐφάμου φυτευθὲν λοιπὸν αἰεὶ
<pind. p. 4.257> τέλλετο: καὶ Λακεδαιμονίων μιχθέντες ἀνδρῶν
<pind. p. 4.258> ἤθεσι τάν ποτε Καλλίσταν ἀπῴκησαν χρόνῳ
<pind. p. 4.259> νᾶσον: ἔνθεν δ' ὔμμι Λατοίδας ἔπορεν Λιβύας πεδίον
<pind. p. 4.260> σὺν θεῶν τιμαῖς ὀφέλλειν, ἄστυ χρυσοθρόνου
<pind. p. 4.261> διανέμειν θεῖον Κυράνας
<pind. p. 4.262> ὀρθόβουλον μῆτιν ἐφευρομένοις.
<pind. p. 4.263> γνῶθι νῦν τὰν Οἰδιπόδα σοφίαν. εἰ γάρ τις ὄζους ὀξυτόμῳ πελέκει
<pind. p. 4.264> ἐξερείψειεν μεγάλας δρυός, αἰσχύνοι δέ οἱ θαητὸν εἶδος:
<pind. p. 4.265> καὶ φθινόκαρπος ἐοῖσα διδοῖ ψᾶφον περ' αὐτᾶς,
<pind. p. 4.266> εἴ ποτε χειμέριον πῦρ ἐξίκηται λοίσθιον:
<pind. p. 4.267> ἢ σὺν ὀρθαῖς κιόνεσσιν δεσποσύναισιν ἐρειδομένα
<pind. p. 4.268> μόχθον ἄλλοις ἀμφέπει δύστανον ἐν τείχεσιν,
<pind. p. 4.269> ἑὸν ἐρημώσαισα χῶρον.
<pind. p. 4.270> ἐσσὶ δ' ἰατὴρ ἐπικαιρότατος, Παιάν τέ σοι τιμᾷ φάος:
<pind. p. 4.271> χρὴ μαλακὰν χέρα προσβάλλοντα τρώμαν ἕλκεος ἀμφιπολεῖν.
<pind. p. 4.272> ῥᾴδιον μὲν γὰρ πόλιν σεῖσαι καὶ ἀφαυροτέροις:
<pind. p. 4.273> ἀλλ' ἐπὶ χώρας αὖτις ἕσσαι δυσπαλὲς δὴ γίγνεται, ἐξαπίνας
<pind. p. 4.274> εἰ μὴ θεὸς ἁγεμόνεσσι κυβερνατὴρ γένηται.
<pind. p. 4.275> τὶν δὲ τούτων ἐξυφαίνονται χάριτες.
<pind. p. 4.276> τλᾶθι τᾶς εὐδαίμονος ἀμφὶ Κυράνας θέμεν σπουδὰν ἅπασαν.
<pind. p. 4.277> τῶν δ' ̔Ομήρου καὶ τόδε συνθέμενος
<pind. p. 4.278> ῥῆμα πόρσυν': ἄγγελον ἐσλὸν ἔφα τιμὰν μεγίσταν πράγματι παντὶ φέρειν:
<pind. p. 4.279> αὔξεται καὶ Μοῖσα δι' ἀγγελίας ὀρθᾶς. ἐπέγνω μὲν Κυράνα
<pind. p. 4.280> καὶ τὸ κλεεννότατον μέγαρον Βάττου δικαιᾶν
<pind. p. 4.281> Δαμοφίλου πραπίδων. κεῖνος γὰρ ἐν παισὶν νέος,
<pind. p. 4.282> ἐν δὲ βουλαῖς πρέσβυς ἐγκύρσαις ἑκατονταετεῖ βιοτᾷ,
<pind. p. 4.283> ὀρφανίζει μὲν κακὰν γλῶσσαν φαεννᾶς ὀπός,
<pind. p. 4.284> ἔμαθε δ' ὑβρίζοντα μισεῖν,
<pind. p. 4.285> οὐκ ἐρίζων ἀντία τοῖς ἀγαθοῖς,
<pind. p. 4.286> οὐδὲ μακύνων τέλος οὐδέν. ὁ γὰρ καιρὸς πρὸς ἀνθρώπων βραχὺ μέτρον ἔχει.
<pind. p. 4.287> εὖ νιν ἔγνωκεν: θεράπων δέ οἱ, οὐ δράστας ὀπαδεῖ. φαντὶ δ' ἔμμεν
<pind. p. 4.288> τοῦτ' ἀνιαρότατον, καλὰ γιγνώσκοντ' ἀνάγκᾳ
<pind. p. 4.289> ἐκτὸς ἔχειν πόδα. καὶ μὰν κεῖνος ̓́Ατλας οὐρανῷ
<pind. p. 4.290> προσπαλαίει νῦν γε πατρῴας ἀπὸ γᾶς ἀπό τε κτεάνων:
<pind. p. 4.291> λῦσε δὲ Ζεὺς ἄφθιτος Τιτᾶνας. ἐν δὲ χρόνῳ
<pind. p. 4.292> μεταβολαὶ λήξαντος οὔρου
<pind. p. 4.293> ἱστίων. ἀλλ' εὔχεται οὐλομέναν νοῦσον διαντλήσαις ποτὲ
<pind. p. 4.294> οἶκον ἰδεῖν, ἐπ' ̓Απόλλωνός τε κράνᾳ συμποσίας ἐφέπων
<pind. p. 4.295> θυμὸν ἐκδόσθαι πρὸς ἥβαν πολλάκις, ἔν τε σοφοῖς
<pind. p. 4.296> δαιδαλέαν φόρμιγγα βαστάζων πολίταις ἡσυχίᾳ θιγέμεν,
<pind. p. 4.297> μήτ' ὦν τινι πῆμα πορών, ἀπαθὴς δ' αὐτὸς πρὸς ἀστῶν.
<pind. p. 4.298> καί κε μυθήσαιθ' ὁποίαν, ̓Αρκεσίλα,
<pind. p. 4.299> εὗρε παγὰν ἀμβροσίων ἐπέων, πρόσφατον Θήβᾳ ξενωθείς.
<pind. p. 5.1> ὁ πλοῦτος εὐρυσθενής,
<pind. p. 5.2> ὅταν τις ἀρετᾷ κεκραμένον καθαρᾷ
<pind. p. 5.3> βροτήσιος ἀνὴρ πότμου παραδόντος, αὐτὸν ἀνάγῃ
<pind. p. 5.4> πολύφιλον ἑπέταν.
<pind. p. 5.5> ὦ θεόμορ' ̓Αρκεσίλα,
<pind. p. 5.6> σύ τοί νιν κλυτᾶς
<pind. p. 5.7> αἰῶνος ἀκρᾶν βαθμίδων ἄπο
<pind. p. 5.8> σὺν εὐδοξίᾳ μετανίσεαι
<pind. p. 5.9> ἕκατι χρυσαρμάτου Κάστορος:
<pind. p. 5.10> εὐδίαν ὃς μετὰ χειμέριον ὄμβρον τεὰν
<pind. p. 5.11> καταιθύσσει μάκαιραν ἑστίαν.
<pind. p. 5.12> σοφοὶ δέ τοι κάλλιον
<pind. p. 5.13> φέροντι καὶ τὰν θεόσδοτον δύναμιν.
<pind. p. 5.14> σὲ δ' ἐρχόμενον ἐν δίκᾳ πολὺς ὄλβος ἀμφινέμεται:
<pind. p. 5.15> τὸ μέν, ὅτι βασιλεὺς
<pind. p. 5.16> ἐσσὶ μεγαλᾶν πολίων,
<pind. p. 5.17> ἔχει συγγενὴς
<pind. p. 5.18> ὀφθαλμὸς αἰδοιότατον γέρας
<pind. p. 5.19> τεᾷ τοῦτο μιγνύμενον φρενί:
<pind. p. 5.20> μάκαρ δὲ καὶ νῦν, κλεεννᾶς ὅτι
<pind. p. 5.21> εὖχος ἤδη παρὰ Πυθιάδος ἵπποις ἑλὼν
<pind. p. 5.22> δέδεξαι τόνδε κῶμον ἀνέρων,
<pind. p. 5.23> ̓Απολλώνιον ἄθυρμα. τῷ σε μὴ λαθέτω
<pind. p. 5.24> Κυράνας γλυκὺν ἀμφὶ κᾶπον ̓Αφροδίτας ἀειδόμενον,
<pind. p. 5.25> παντὶ μὲν θεὸν αἴτιον ὑπερτιθέμεν:
<pind. p. 5.26> φιλεῖν δὲ Κάρρωτον ἔξοχ' ἑταίρων:
<pind. p. 5.27> ὃς οὐ τὰν ̓Επιμαθέος ἄγων
<pind. p. 5.28> ὀψινόου θυγατέρα Πρόφασιν, Βαττιδᾶν
<pind. p. 5.29> ἀφίκετο δόμους θεμισκρεόντων:
<pind. p. 5.30> ἀλλ' ἀρισθάρματον
<pind. p. 5.31> ὕδατι Κασταλίας ξενωθεὶς γέρας ἀμφέβαλε τεαῖσιν κόμαις,
<pind. p. 5.32> ἀκηράτοις ἁνίαις
<pind. p. 5.33> ποδαρκέων δωδεκάδρομον τέμενος.
<pind. p. 5.34> κατέκλασε γὰρ ἐντέων σθένος οὐδέν: ἀλλὰ κρέμαται,
<pind. p. 5.35> ὁπόσα χεριαρᾶν
<pind. p. 5.36> τεκτόνων δαίδαλ' ἄγων
<pind. p. 5.37> Κρισαῖον λόφον
<pind. p. 5.38> ἄμειψεν ἐν κοιλόπεδον νάπος
<pind. p. 5.39> θεοῦ: τό σφ' ἔχει κυπαρίσσινον
<pind. p. 5.40> μέλαθρον ἀμφ' ἀνδριάντι σχεδόν,
<pind. p. 5.41> Κρῆτες ὃν τοξοφόροι τέγεϊ Παρνασσίῳ
<pind. p. 5.42> καθέσσαντο μονόδροπον φυτόν.
<pind. p. 5.43> ἑκόντι τοίνυν πρέπει
<pind. p. 5.44> νόῳ τὸν εὐεργέταν ὑπαντιάσαι.
<pind. p. 5.45> ̓Αλεξιβιάδα, σὲ δ' ἠύ̈κομοι φλέγοντι Χάριτες.
<pind. p. 5.46> μακάριος, ὃς ἔχεις
<pind. p. 5.47> καὶ πεδὰ μέγαν κάματον
<pind. p. 5.48> λόγων φερτάτων
<pind. p. 5.49> μναμήϊ': ἐν τεσσαράκοντα γὰρ
<pind. p. 5.50> πετόντεσσιν ἁνιόχοις ὅλον
<pind. p. 5.51> δίφρον κομίξαις ἀταρβεῖ φρενί,
<pind. p. 5.52> ἦλθες ἤδη Λιβύας πεδίον ἐξ ἀγλαῶν
<pind. p. 5.53> ἀέθλων καὶ πατρωί̈αν πόλιν.
<pind. p. 5.54> πόνων δ' οὔ τις ἀπόκλαρός ἐστιν οὔτ' ἔσεται:
<pind. p. 5.55> ὁ Βάττου δ' ἕπεται παλαιὸς ὄλβος ἔμπαν τὰ καὶ τὰ νέμων,
<pind. p. 5.56> πύργος ἄστεος ὄμμα τε φαεννότατον
<pind. p. 5.57> ξένοισι. κεῖνόν γε καὶ βαρύκομποι
<pind. p. 5.58> λέοντες περὶ δείματι φύγον,
<pind. p. 5.59> γλῶσσαν ἐπεί σφιν ἀπένεικεν ὑπερποντίαν:
<pind. p. 5.60> ὁ δ' ἀρχαγέτας ἔδωκ' ̓Απόλλων
<pind. p. 5.61> θῆρας αἰνῷ φόβῳ,
<pind. p. 5.62> ὄφρα μὴ ταμίᾳ Κυράνας ἀτελὴς γένοιτο μαντεύμασιν.
<pind. p. 5.63> ὃ καὶ βαρειᾶν νόσων
<pind. p. 5.64> ἀκέσματ' ἄνδρεσσι καὶ γυναιξὶ νέμει,
<pind. p. 5.65> πόρεν τε κίθαριν, δίδωσί τε Μοῖσαν οἷς ἂν ἐθέλῃ,
<pind. p. 5.66> ἀπόλεμον ἀγαγὼν
<pind. p. 5.67> ἐς πραπίδας εὐνομίαν,
<pind. p. 5.68> μυχόν τ' ἀμφέπει
<pind. p. 5.69> μαντήϊον: τῷ Λακεδαίμονι
<pind. p. 5.70> ἐν ̓́Αργει τε καὶ ζαθέᾳ Πύλῳ
<pind. p. 5.71> ἔνασσεν ἀλκάεντας ̔Ηρακλέος
<pind. p. 5.72> ἐκγόνους Αἰγιμιοῦ τε. τὸ δ' ἐμὸν γαρύειν
<pind. p. 5.73> ἀπὸ Σπάρτας ἐπήρατον κλέος:
<pind. p. 5.74> ὅθεν γεγενναμένοι
<pind. p. 5.75> ἵκοντο Θήρανδε φῶτες Αἰγεί̈δαι,
<pind. p. 5.76> ἐμοὶ πατέρες, οὐ θεῶν ἄτερ, ἀλλὰ μοῖρά τις ἄγεν:
<pind. p. 5.77> πολύθυτον ἔρανον
<pind. p. 5.78> ἔνθεν ἀναδεξάμενοι,
<pind. p. 5.79> ̓́Απολλον, τεᾷ,
<pind. p. 5.80> Καρνήϊ', ἐν δαιτὶ σεβίζομεν
<pind. p. 5.81> Κυράνας ἀγακτιμέναν πόλιν:
<pind. p. 5.82> ἔχοντι τὰν χαλκοχάρμαι ξένοι
<pind. p. 5.83> Τρῶες ̓Αντανορίδαι. σὺν ̔Ελένᾳ γὰρ μόλον,
<pind. p. 5.84> καπνωθεῖσαν πάτραν ἐπεὶ ἴδον
<pind. p. 5.85> ἐν ̓́Αρει. τὸ δ' ἐλάσιππον ἔθνος ἐνδυκέως
<pind. p. 5.86> δέκονται θυσίαισιν ἄνδρες οἰχνέοντές σφε δωροφόροι,
<pind. p. 5.87> τοὺς ̓Αριστοτέλης ἄγαγε, ναυσὶ θοαῖς
<pind. p. 5.88> ἁλὸς βαθεῖαν κέλευθον ἀνοίγων.
<pind. p. 5.89> κτίσεν δ' ἄλσεα μείζονα θεῶν,
<pind. p. 5.90> εὐθύτομόν τε κατέθηκεν ̓Απολλωνίαις
<pind. p. 5.91> ἀλεξιμβρότοις πεδιάδα πομπαῖς
<pind. p. 5.92> ἔμμεν ἱππόκροτον
<pind. p. 5.93> σκυρωτὰν ὁδόν, ἔνθα πρυμνοῖς ἀγορᾶς ἔπι δίχα κεῖται θανών.
<pind. p. 5.94> μάκαρ μὲν ἀνδρῶν μέτα
<pind. p. 5.95> ἔναιεν, ἥρως δ' ἔπειτα λαοσεβής.
<pind. p. 5.96> ἄτερθε δὲ πρὸ δωμάτων ἕτεροι λαχόντες ̓Αί̈δαν
<pind. p. 5.97> βασιλέες ἱεροὶ
<pind. p. 5.98> ἐντί, μεγάλαν δ' ἀρετὰν
<pind. p. 5.99> δρόσῳ μαλθακᾷ
<pind. p. 5.100> ῥανθεῖσαν κώμων ὑπὸ χεύμασιν,
<pind. p. 5.101> ἀκούοντί που χθονίᾳ φρενί,
<pind. p. 5.102> σφὸν ὄλβον υἱῷ τε κοινὰν χάριν
<pind. p. 5.103> ἔνδικόν τ' ̓Αρκεσίλᾳ. τὸν ἐν ἀοιδᾷ νέων
<pind. p. 5.104> πρέπει χρυσάορα Φοῖβον ἀπύειν,
<pind. p. 5.105> ἔχοντα Πυθωνόθεν
<pind. p. 5.106> τὸ καλλίνικον λυτήριον δαπανᾶν
<pind. p. 5.107> μέλος χαρίεν. ἄνδρα κεῖνον ἐπαινέοντι συνετοί.
<pind. p. 5.108> λεγόμενον ἐρέω:
<pind. p. 5.109> κρέσσονα μὲν ἁλικίας
<pind. p. 5.110> νόον φέρβεται
<pind. p. 5.111> γλῶσσάν τε: θάρσος δὲ τανύπτερος
<pind. p. 5.112> ἐν ὄρνιξιν αἰετὸς ἔπλετο:
<pind. p. 5.113> ἀγωνίας δ', ἕρκος οἷον, σθένος:
<pind. p. 5.114> ἔν τε Μοίσαισι ποτανὸς ἀπὸ ματρὸς φίλας,
<pind. p. 5.115> πέφανταί θ' ἁρματηλάτας σοφός:
<pind. p. 5.116> ὅσαι τ' εἰσὶν ἐπιχωρίων καλῶν ἔσοδοι,
<pind. p. 5.117> τετόλμακε. θεός τέ οἱ τὸ νῦν τε πρόφρων τελεῖ δύνασιν,
<pind. p. 5.118> καὶ τὸ λοιπὸν ὁμοῖα, Κρονίδαι μάκαρες,
<pind. p. 5.119> διδοῖτ' ἐπ' ἔργοισιν ἀμφί τε βουλαῖς
<pind. p. 5.120> ἔχειν, μὴ φθινοπωρὶς ἀνέμων
<pind. p. 5.121> χειμερία κατὰ πνοὰ δαμαλίζοι χρόνον.
<pind. p. 5.122> Διός τοι νόος μέγας κυβερνᾷ
<pind. p. 5.123> δαίμον' ἀνδρῶν φίλων.
<pind. p. 5.124> εὔχομαί νιν ̓Ολυμπίᾳ τοῦτο
<pind. p. 5.125> δόμεν γέρας ἔπι Βάττου γένει.
<pind. p. 6.1> ἀκούσατ': ἦ γὰρ ἑλικώπιδος ̓Αφροδίτας
<pind. p. 6.2> ἄρουραν ἢ Χαρίτων
<pind. p. 6.3> ἀναπολίζομεν, ὀμφαλὸν ἐριβρόμου
<pind. p. 6.4> χθονὸς ἐς νάϊον προσοιχόμενοι:
<pind. p. 6.5> Πυθιόνικος ἔνθ' ὀλβίοισιν ̓Εμμενίδαις
<pind. p. 6.6> ποταμίᾳ τ' ̓Ακράγαντι καὶ μὰν Ξενοκράτει
<pind. p. 6.7> ἑτοῖμος ὕμνων
<pind. p. 6.8> θησαυρὸς ἐν πολυχρύσῳ
<pind. p. 6.9> ̓Απολλωνίᾳ τετείχισται νάπᾳ:
<pind. p. 6.10> τὸν οὔτε χειμέριος ὄμβρος ἐπακτὸς ἐλθών,
<pind. p. 6.11> ἐριβρόμου νεφέλας
<pind. p. 6.12> στρατὸς ἀμείλιχος, οὔτ' ἄνεμος ἐς μυχοὺς
<pind. p. 6.13> ἁλὸς ἄξοισι παμφόρῳ χεράδει
<pind. p. 6.14> τυπτόμενον. φάει δὲ πρόσωπον ἐν καθαρῷ
<pind. p. 6.15> πατρὶ τεῷ, Θρασύβουλε, κοινάν τε γενεᾷ
<pind. p. 6.16> λόγοισι θνατῶν
<pind. p. 6.17> εὔδοξον ἅρματι νίκαν
<pind. p. 6.18> Κρισαίαισιν ἐν πτυχαῖς ἀπαγγελεῖ.
<pind. p. 6.19> σύ τοι σχεθών νιν ἐπιδέξια χειρός, ὀρθὰν
<pind. p. 6.20> ἄγεις ἐφημοσύναν,
<pind. p. 6.21> τά ποτ' ἐν οὔρεσι φαντὶ μεγαλοσθενεῖ
<pind. p. 6.22> Φιλύρας υἱὸν ὀρφανιζομένῲ
<pind. p. 6.23> Πηλεί̈δᾳ παραινεῖν: μάλιστα μὲν Κρονίδαν,
<pind. p. 6.24> βαρυόπαν στεροπᾶν κεραυνῶν τε πρύτανιν,
<pind. p. 6.25> θεῶν σέβεσθαι:
<pind. p. 6.26> ταύτας δὲ μή ποτε τιμᾶς
<pind. p. 6.27> ἀμείρειν γονέων βίον πεπρωμένον.
<pind. p. 6.28> ἔγεντο καὶ πρότερον ̓Αντίλοχος βιατὰς
<pind. p. 6.29> νόημα τοῦτο φέρων,
<pind. p. 6.30> ὃς ὑπερέφθιτο πατρός, ἐναρίμβροτον
<pind. p. 6.31> ἀναμείναις στράταρχον Αἰθιόπων
<pind. p. 6.32> Μέμνονα. Νεστόρειον γὰρ ἵππος ἅρμ' ἐπέδα
<pind. p. 6.33> Πάριος ἐκ βελέων δαϊχθείς: ὁ δ' ἔφεπεν
<pind. p. 6.34> κραταιὸν ἔγχος:
<pind. p. 6.35> Μεσσανίου δὲ γέροντος
<pind. p. 6.36> δονηθεῖσα φρὴν βόασε παῖδα ὅν:
<pind. p. 6.37> χαμαιπετὲς δ' ἄρ' ἔπος οὐκ ἀπέριψεν: αὐτοῦ
<pind. p. 6.38> μένων δ' ὁ θεῖος ἀνὴρ
<pind. p. 6.39> πρίατο μὲν θανάτοιο κομιδὰν πατρός,
<pind. p. 6.40> ἐδόκησέν τε τῶν πάλαι γενεᾷ
<pind. p. 6.41> ὁπλοτέροισιν, ἔργον πελώριον τελέσαις,
<pind. p. 6.42> ὕπατος ἀμφὶ τοκεῦσιν ἔμμεν πρὸς ἀρετάν.
<pind. p. 6.43> τὰ μὲν παρίκει:
<pind. p. 6.44> τῶν νῦν δὲ καὶ Θρασύβουλος
<pind. p. 6.45> πατρῴαν μάλιστα πρὸς στάθμαν ἔβα,
<pind. p. 6.46> πάτρῳ τ' ἐπερχόμενος ἀγλαί̈αν ἅπασαν.
<pind. p. 6.47> νόῳ δὲ πλοῦτον ἄγει,
<pind. p. 6.48> ἄδικον οὔθ' ὑπέροπλον ἥβαν δρέπων,
<pind. p. 6.49> σοφίαν δ' ἐν μυχοῖσι Πιερίδων:
<pind. p. 6.50> τίν τ', ̓Ελέλιχθον, ἃς εὗρες ἱππίας ἐσόδους, μάλα ἁδόντι νόῳ, Ποσειδᾶν, προσέχεται. γλυκεῖα δὲ φρὴν καὶ συμπόταισιν ὁμιλεῖν μελισσᾶν ἀμείβεται τρητὸν πόνον.
<pind. p. 7.1> κάλλιστον αἱ μεγαλοπόλιες ̓Αθᾶναι
<pind. p. 7.2> προοίμιον ̓Αλκμανιδᾶν εὐρυσθενεῖ γενεᾷ
<pind. p. 7.3> κρηπῖδ' ἀοιδᾶν
<pind. p. 7.4> ἵπποισι βαλέσθαι.
<pind. p. 7.5> ἐπεὶ τίνα πάτραν, τίνα οἶκον
<pind. p. 7.6> ναίων ὀνυμάξεαι
<pind. p. 7.7> ἐπιφανέστερον
<pind. p. 7.8> ̔Ελλάδι πυθέσθαι;
<pind. p. 7.9> πάσαισι γὰρ πολίεσι λόγος ὁμιλεῖ
<pind. p. 7.10> ̓Ερεχθέος ἀστῶν, ̓́Απολλον, οἳ τεόν γε δόμον
<pind. p. 7.11> Πυθῶνι δίᾳ
<pind. p. 7.12> θαητὸν ἔτευξαν.
<pind. p. 7.13> ἄγοντι δέ με πέντε μὲν ̓Ισθμοῖ
<pind. p. 7.14> νῖκαι, μία δ' ἐκπρεπὴς
<pind. p. 7.15> Διὸς ̓Ολυμπιάς,
<pind. p. 7.16> δύο δ' ἀπὸ Κίρρας,
<pind. p. 7.17> ὦ Μεγάκλεες, ὑμαί τε καὶ προγόνων.
<pind. p. 7.18> νέα δ' εὐπραγίᾳ χαίρω τι: τὸ δ' ἄχνυμαι,
<pind. p. 7.19> φθόνον ἀμειβόμενον τὰ καλὰ ἔργα.
<pind. p. 7.20> φαντί γε μὰν οὕτω κεν ἀνδρὶ παρμονίμαν
<pind. p. 7.21> θάλλοισαν εὐδαιμονίαν
<pind. p. 7.22> τὰ καὶ τὰ φέρεσθαι.
<pind. p. 8.1> φιλόφρον ̔Ησυχία, Δίκας
<pind. p. 8.2> ὦ μεγιστόπολι θύγατερ,
<pind. p. 8.3> βουλᾶν τε καὶ πολέμων
<pind. p. 8.4> ἔχοισα κλαῖ̈δας ὑπερτάτας,
<pind. p. 8.5> Πυθιόνικον τιμὰν ̓Αριστομένει δέκευ.
<pind. p. 8.6> τὺ γὰρ τὸ μαλθακὸν ἔρξαι τε καὶ παθεῖν ὁμῶς
<pind. p. 8.7> ἐπίστασαι καιρῷ σὺν ἀτρεκεῖ:
<pind. p. 8.8> τὺ δ', ὁπόταν τις ἀμείλιχον
<pind. p. 8.9> καρδίᾳ κότον ἐνελάσῃ,
<pind. p. 8.10> τραχεῖα δυσμενέων
<pind. p. 8.11> ὑπαντιάξαισα κράτει τιθεῖς
<pind. p. 8.12> ̔́Υβριν ἐν ἄντλῳ. τὰν οὐδὲ Πορφυρίων μάθεν
<pind. p. 8.13> παρ' αἶσαν ἐξερεθίζων: κέρδος δὲ φίλτατον,
<pind. p. 8.14> ἑκόντος εἴ τις ἐκ δόμων φέροι.
<pind. p. 8.15> βία δὲ καὶ μεγάλαυχον ἔσφαλεν ἐν χρόνῳ.
<pind. p. 8.16> Τυφὼς Κίλιξ ἑκατόγκρανος οὔ νιν ἄλυξεν,
<pind. p. 8.17> οὐδὲ μὰν βασιλεὺς Γιγάντων: δμᾶθεν δὲ κεραυνῷ
<pind. p. 8.18> τόξοισί τ' ̓Απόλλωνος: ὃς εὐμενεῖ νόῳ
<pind. p. 8.19> Ξενάρκειον ἔδεκτο Κίρραθεν ἐστεφανωμένον
<pind. p. 8.20> υἱὸν ποίᾳ Παρνασσίδι Δωριεῖ τε κώμῳ.
<pind. p. 8.21> ἔπεσε δ' οὐ Χαρίτων ἑκὰς
<pind. p. 8.22> ἁ δικαιόπολις ἀρεταῖς
<pind. p. 8.23> κλειναῖσιν Αἰακιδᾶν
<pind. p. 8.24> θιγοῖσα νᾶσος: τελέαν δ' ἔχει
<pind. p. 8.25> δόξαν ἀπ' ἀρχᾶς. πολλοῖσι μὲν γὰρ ἀείδεται
<pind. p. 8.26> νικαφόροις ἐν ἀέθλοις θρέψαισα καὶ θοαῖς
<pind. p. 8.27> ὑπερτάτους ἥρωας ἐν μάχαις:
<pind. p. 8.28> τὰ δὲ καὶ ἀνδράσιν ἐμπρέπει.
<pind. p. 8.29> εἰμὶ δ' ἄσχολος ἀναθέμεν
<pind. p. 8.30> πᾶσαν μακραγορίαν
<pind. p. 8.31> λύρᾳ τε καὶ φθέγματι μαλθακῷ,
<pind. p. 8.32> μὴ κόρος ἐλθὼν κνίσῃ. τὸ δ' ἐν ποσί μοι τράχον
<pind. p. 8.33> ἴτω τεὸν χρέος, ὦ παῖ, νεώτατον καλῶν,
<pind. p. 8.34> ἐμᾷ ποτανὸν ἀμφὶ μαχανᾷ.
<pind. p. 8.35> παλαισμάτεσσι γὰρ ἰχνεύων ματραδελφεοὺς
<pind. p. 8.36> ̓Ολυμπίᾳ τε Θεόγνητον οὐ κατελέγχεις,
<pind. p. 8.37> οὐδὲ Κλειτομάχοιο νίκαν ̓Ισθμοῖ θρασύγυιον:
<pind. p. 8.38> αὔξων δὲ πάτραν Μιδυλιδᾶν λόγον φέρεις,
<pind. p. 8.39> τὸν ὅνπερ ποτ' ̓Οϊκλέος παῖς ἐν ἑπταπύλοις ἰδὼν
<pind. p. 8.40> υἱοὺς Θήβαις αἰνίξατο παρμένοντας αἰχμᾷ,
<pind. p. 8.41> ὁπότ' ἀπ' ̓́Αργεος ἤλυθον
<pind. p. 8.42> δευτέραν ὁδὸν ̓Επίγονοι.
<pind. p. 8.43> ὧδ' εἶπε μαρναμένων:
<pind. p. 8.44> â φυᾷ τὸ γενναῖον ἐπιπρέπει
<pind. p. 8.45> ἐκ πατέρων παισὶ λῆμα. θαέομαι σαφὲς
<pind. p. 8.46> δράκοντα ποικίλον αἰθᾶς ̓Αλκμᾶν' ἐπ' ἀσπίδος
<pind. p. 8.47> νωμῶντα πρῶτον ἐν Κάδμου πύλαις.
<pind. p. 8.48> ὁ δὲ καμὼν προτέρᾳ πάθᾳ
<pind. p. 8.49> νῦν ἀρείονος ἐνέχεται
<pind. p. 8.50> ὄρνιχος ἀγγελίᾳ
<pind. p. 8.51> ̓́Αδραστος ἥρως: τὸ δὲ οἴκοθεν
<pind. p. 8.52> ἀντία πράξει. μοῦνος γὰρ ἐκ Δαναῶν στρατοῦ
<pind. p. 8.53> θανόντος ὀστέα λέξαις υἱοῦ, τύχᾳ θεῶν
<pind. p. 8.54> ἀφίξεται λαῷ σὺν ἀβλαβεῖ
<pind. p. 8.55> ̓́Αβαντος εὐρυχόρους ἀγυιάς.â τοιαῦτα μὲν
<pind. p. 8.56> ἐφθέγξατ' ̓Αμφιάρηος. χαίρων δὲ καὶ αὐτὸς
<pind. p. 8.57> ̓Αλκμᾶνα στεφάνοισι βάλλω, ῥαίνω δὲ καὶ ὕμνῳ,
<pind. p. 8.58> γείτων ὅτι μοι καὶ κτεάνων φύλαξ ἐμῶν
<pind. p. 8.59> ὑπάντασεν ἰόντι γᾶς ὀμφαλὸν παρ' ἀοίδιμον,
<pind. p. 8.60> μαντευμάτων τ' ἐφάψατο συγγόνοισι τέχναις.
<pind. p. 8.61> τὺ δ',̔Εκαταβόλε, πάνδοκον
<pind. p. 8.62> ναὸν εὐκλέα διανέμων
<pind. p. 8.63> Πυθῶνος ἐν γυάλοις,
<pind. p. 8.64> τὸ μὲν μέγιστον τόθι χαρμάτων
<pind. p. 8.65> ὤπασας: οἴκοι δὲ πρόσθεν ἁρπαλέαν δόσιν
<pind. p. 8.66> πενταθλίου σὺν ἑορταῖς ὑμαῖς ἐπάγαγες.
<pind. p. 8.67> ἄναξ, ἑκόντι δ' εὔχομαι νόῳ
<pind. p. 8.68> κατά τιν' ἁρμονίαν βλέπειν,
<pind. p. 8.69> ἀμφ' ἕκαστον ὅσα νέομαι.
<pind. p. 8.70> κώμῳ μὲν ἁδυμελεῖ
<pind. p. 8.71> Δίκα παρέστακε: θεῶν δ' ὄπιν
<pind. p. 8.72> ἄφθονον αἰτέω, Ξείναρκες, ὑμετέραις τύχαις.
<pind. p. 8.73> εἰ γάρ τις ἐσλὰ πέπαται μὴ σὺν μακρῷ πόνῳ,
<pind. p. 8.74> πολλοῖς σοφὸς δοκεῖ πεδ' ἀφρόνων
<pind. p. 8.75> βίον κορυσσέμεν ὀρθοβούλοισι μαχαναῖς:
<pind. p. 8.76> τὰ δ' οὐκ ἐπ' ἀνδράσι κεῖται: δαίμων δὲ παρίσχει,
<pind. p. 8.77> ἄλλοτ' ἄλλον ὕπερθε βάλλων, ἄλλον δ' ὑπὸ χειρῶν
<pind. p. 8.78> μέτρῳ καταβαίνει. Μεγάροις δ' ἔχεις γέρας,
<pind. p. 8.79> μυχῷ τ' ἐν Μαραθῶνος, ̔́Ηρας τ' ἀγῶν' ἐπιχώριον
<pind. p. 8.80> νίκαις τρισσαῖς, ̓͂Ωριστόμενες, δάμασσας ἔργῳ:
<pind. p. 8.81> τέτρασι δ' ἔμπετες ὑψόθεν
<pind. p. 8.82> σωμάτεσσι κακὰ φρονέων,
<pind. p. 8.83> τοῖς οὔτε νόστος ὁμῶς
<pind. p. 8.84> ἔπαλπνος ἐν Πυθιάδι κρίθη,
<pind. p. 8.85> οὐδὲ μολόντων πὰρ ματέρ' ἀμφὶ γέλως γλυκὺς
<pind. p. 8.86> ὦρσεν χάριν: κατὰ λαύρας δ' ἐχθρῶν ἀπάοροι
<pind. p. 8.87> πτώσσοντι, συμφορᾷ δεδαγμένοι.
<pind. p. 8.88> ὁ δὲ καλόν τι νέον λαχὼν
<pind. p. 8.89> ἁβρότατος ἔπι μεγάλας
<pind. p. 8.90> ἐξ ἐλπίδος πέταται
<pind. p. 8.91> ὑποπτέροις ἀνορέαις, ἔχων
<pind. p. 8.92> κρέσσονα πλούτου μέριμναν. ἐν δ' ὀλίγῳ βροτῶν
<pind. p. 8.93> τὸ τερπνὸν αὔξεται: οὕτω δὲ καὶ πίτνει χαμαί,
<pind. p. 8.94> ἀποτρόπῳ γνώμᾳ σεσεισμένον.
<pind. p. 8.95> ἐπάμεροι: τί δέ τις; τί δ' οὔ τις; σκιᾶς ὄναρ
<pind. p. 8.96> ἄνθρωπος. ἀλλ' ὅταν αἴγλα διόσδοτος ἔλθῃ,
<pind. p. 8.97> λαμπρὸν φέγγος ἔπεστιν ἀνδρῶν καὶ μείλιχος αἰών:
<pind. p. 8.98> Αἴγινα φίλα μᾶτερ, ἐλευθέρῳ στόλῳ
<pind. p. 8.99> πόλιν τάνδε κόμιζε Δὶ καὶ κρέοντι σὺν Αἰακῷ
<pind. p. 8.100> Πηλεῖ τε κἀγαθῷ Τελαμῶνι σύν τ' ̓Αχιλλεῖ.
<pind. p. 9.1> ἐθέλω χαλκάσπιδα Πυθιονίκαν
<pind. p. 9.2> σὺν βαθυζώνοισιν ἀγγέλλων
<pind. p. 9.3> Τελεσικράτη Χαρίτεσσι γεγωνεῖν,
<pind. p. 9.4> ὄλβιον ἄνδρα, διωξίππου στεφάνωμα Κυράνας:
<pind. p. 9.5> τὰν ὁ χαιτάεις ἀνεμοσφαράγων ἐκ Παλίου κόλπων ποτὲ Λατοί̈δας
<pind. p. 9.6> ἅρπας', ἔνεικέ τε χρυσέῳ παρθένον ἀγροτέραν δίφρῳ, τόθι νιν πολυμήλου
<pind. p. 9.7> καὶ πολυκαρποτάτας θῆκε δέσποιναν χθονὸς
<pind. p. 9.8> ῥίζαν ἀπείρου τρίταν εὐήρατον θάλλοισαν οἰκεῖν.
<pind. p. 9.9> ὑπέδεκτο δ' ἀργυρόπεζ' ̓Αφροδίτα
<pind. p. 9.10> Δάλιον ξεῖνον θεοδμάτων
<pind. p. 9.11> ὀχέων, ἐφαπτομένα χερὶ κούφᾳ.
<pind. p. 9.12> καί σφιν ἐπὶ γλυκεραῖς εὐναῖς ἐρατὰν βάλεν αἰδῶ,
<pind. p. 9.13> ξυνὸν ἁρμόζοισα θεῷ τε γάμον μιχθέντα κούρᾳ θ' ̔Υψέος εὐρυβία:
<pind. p. 9.14> ὃς Λαπιθᾶν ὑπερόπλων τουτάκις ἦν βασιλεύς, ἐξ ̓Ωκεανοῦ γένος ἥρως
<pind. p. 9.15> δεύτερος: ὅν ποτε Πίνδου κλεενναῖς ἐν πτυχαῖς
<pind. p. 9.16> Ναὶ̈ς εὐφρανθεῖσα Πηνειοῦ λέχει Κρείοις' ἔτικτεν,
<pind. p. 9.17> Γαίας θυγάτηρ. ὁ δὲ τὰν εὐώλενον
<pind. p. 9.18> θρέψατο παῖδα Κυράναν: ἁ μὲν οὔθ' ἱστῶν παλιμβάμους ἐφίλησεν ὁδούς,
<pind. p. 9.19> οὔτε δείπνων οἰκοριᾶν μεθ' ἑταιρᾶν τέρψιας,
<pind. p. 9.20> ἀλλ' ἀκόντεσσίν τε χαλκέοις
<pind. p. 9.21> φασγάνῳ τε μαρναμένα κεράϊζεν ἀγρίους
<pind. p. 9.22> θῆρας, ἦ πολλάν τε καὶ ἡσύχιον
<pind. p. 9.23> βουσὶν εἰρήναν παρέχοισα πατρῴαις, τὸν δὲ σύγκοιτον γλυκὺν
<pind. p. 9.24> παῦρον ἐπὶ γλεφάροις
<pind. p. 9.25> ὕπνον ἀναλίσκοισα ῥέποντα πρὸς ἀῶ.
<pind. p. 9.26> κίχε νιν λέοντί ποτ' εὐρυφαρέτρας
<pind. p. 9.27> ὀμβρίμῳ μούναν παλαίοισαν
<pind. p. 9.28> ἄτερ ἐγχέων ἑκάεργος ̓Απόλλων.
<pind. p. 9.29> αὐτίκα δ' ἐκ μεγάρων Χείρωνα προσέννεπε φωνᾷ.
<pind. p. 9.30> â σεμνὸν ἄντρον, Φιλλυρίδα, προλιπὼν θυμὸν γυναικὸς καὶ μεγάλαν δύνασιν
<pind. p. 9.31> θαύμασον, οἷον ἀταρβεῖ νεῖκος ἄγει κεφαλᾷ, μόχθου καθύπερθε νεᾶνις
<pind. p. 9.32> ἦτορ ἔχοισα: φόβῳ δ' οὐ κεχείμανται φρένες.
<pind. p. 9.33> τίς νιν ἀνθρώπων τέκεν; ποίας δ' ἀποσπασθεῖσα φύτλας
<pind. p. 9.34> ὀρέων κευθμῶνας ἔχει σκιοέντων,
<pind. p. 9.35> γεύεται δ' ἀλκᾶς ἀπειράντου;
<pind. p. 9.36> ὁσία κλυτὰν χέρα οἱ προσενεγκεῖν,
<pind. p. 9.37> ἦ ῥα; καὶ ἐκ λεχέων κεῖραι μελιηδέα ποίαν;â
<pind. p. 9.38> τὸν δὲ Κένταυρος ζαμενής, ἀγανᾷ χλαρὸν γελάσσαις ὀφρύϊ, μῆτιν ἑὰν
<pind. p. 9.39> εὐθὺς ἀμείβετο: âκρυπταὶ κλαί̈δες ἐντὶ σοφᾶς Πειθοῦς ἱερᾶν φιλοτάτων,
<pind. p. 9.40> Φοῖβε, καὶ ἔν τε θεοῖς τοῦτο κἀνθρώποις ὁμῶς
<pind. p. 9.41> αἰδέοντ', ἀμφανδὸν ἁδείας τυχεῖν τὸ πρῶτον εὐνᾶς.
<pind. p. 9.42> καὶ γὰρ σέ, τὸν οὐ θεμιτὸν ψεύδει θιγεῖν,
<pind. p. 9.43> ἔτραπε μείλιχος ὀργὰ παρφάμεν τοῦτον λόγον. κούρας δ' ὁπόθεν γενεὰν
<pind. p. 9.44> ἐξερωτᾷς, ὦ ἄνα; κύριον ὃς πάντων τέλος
<pind. p. 9.45> οἶσθα καὶ πάσας κελεύθους:
<pind. p. 9.46> ὅσσα τε χθὼν ἠρινὰ φύλλ' ἀναπέμπει, χὠπόσαι
<pind. p. 9.47> ἐν θαλάσσᾳ καὶ ποταμοῖς ψάμαθοι
<pind. p. 9.48> κύμασιν ῥιπαῖς τ' ἀνέμων κλονέονται, χὤ τι μέλλει, χὠπόθεν
<pind. p. 9.49> ἔσσεται, εὖ καθορᾷς.
<pind. p. 9.50> εἰ δὲ χρὴ καὶ πὰρ σοφὸν ἀντιφερίξαι,
<pind. p. 9.51> ἐρέω. ταύτᾳ πόσις ἵκεο βᾶσσαν
<pind. p. 9.52> τάνδε, καὶ μέλλεις ὑπὲρ πόντου
<pind. p. 9.53> Διὸς ἔξοχον ποτὶ κᾶπον ἐνεῖκαι:
<pind. p. 9.54> ἔνθα νιν ἀρχέπολιν θήσεις, ἐπὶ λαὸν ἀγείραις
<pind. p. 9.55> νασιώταν ὄχθον ἐς ἀμφίπεδον: νῦν δ' εὐρυλείμων πότνιά σοι Λιβύα
<pind. p. 9.56> δέξεται εὐκλέα νύμφαν δώμασιν ἐν χρυσέοις πρόφρων: ἵνα οἱ χθονὸς αἶσαν
<pind. p. 9.57> αὐτίκα συντελέθειν ἔννομον δωρήσεται,
<pind. p. 9.58> οὔτε παγκάρπων φυτῶν νήποινον, οὔτ' ἀγνῶτα θηρῶν.
<pind. p. 9.59> τόθι παῖδα τέξεται, ὃν κλυτὸς ̔Ερμᾶς
<pind. p. 9.60> εὐθρόνοις ̔́Ωραισι καὶ Γαίᾳ
<pind. p. 9.61> ἀνελὼν φίλας ὑπὸ ματέρος οἴσει.
<pind. p. 9.62> ταὶ δ' ἐπιγουνίδιον θαησάμενοι βρέφος αὐταῖς,
<pind. p. 9.63> νέκταρ ἐν χείλεσσι καὶ ἀμβροσίαν στάξοισι, θήσονταί τέ νιν ἀθάνατον
<pind. p. 9.64> Ζῆνα καὶ ἁγνὸν ̓Απόλλων', ἀνδράσι χάρμα φίλοις ἄγχιστον, ὀπάονα μήλων,
<pind. p. 9.65> ̓Αγρέα καὶ Νόμιον, τοῖς δ' ̓Αρισταῖον καλεῖν.â
<pind. p. 9.66> ὣς ἄρ' εἰπὼν ἔντυεν τερπνὰν γάμου κραίνειν τελευτάν.
<pind. p. 9.67> ὠκεῖα δ' ἐπειγομένων ἤδη θεῶν
<pind. p. 9.68> πρᾶξις ὁδοί τε βραχεῖαι. κεῖνο κεῖν' ἆμαρ διαίτασεν: θαλάμῳ δὲ μίγεν
<pind. p. 9.69> ἐν πολυχρύσῳ Λιβύας: ἵνα καλλίσταν πόλιν
<pind. p. 9.70> ἀμφέπει κλεινάν τ' ἀέθλοις.
<pind. p. 9.71> καί νυν ἐν Πυθῶνί νιν ἀγαθέᾳ Καρνειάδα
<pind. p. 9.72> υἱὸς εὐθαλεῖ συνέμιξε τύχᾳ:
<pind. p. 9.73> ἔνθα νικάσαις ἀνέφανε Κυράναν, ἅ νιν εὔφρων δέξεται,
<pind. p. 9.74> καλλιγύναικι πάτρᾳ
<pind. p. 9.75> δόξαν ἱμερτὰν ἀγαγόντ' ἀπὸ Δελφῶν.
<pind. p. 9.76> ἀρεταὶ δ' αἰεὶ μεγάλαι πολύμυθοι:
<pind. p. 9.77> βαιὰ δ' ἐν μακροῖσι ποικίλλειν,
<pind. p. 9.78> ἀκοὰ σοφοῖς: ὁ δὲ καιρὸς ὁμοίως
<pind. p. 9.79> παντὸς ἔχει κορυφάν. ἔγνον ποτὲ καὶ ̓Ιόλαον
<pind. p. 9.80> οὐκ ἀτιμάσαντά νιν ἑπτάπυλοι Θῆβαι: τόν, Εὐρυσθῆος ἐπεὶ κεφαλὰν
<pind. p. 9.81> ἔπραθε φασγάνου ἀκμᾷ, κρύψαν ἔνερθ' ὑπὸ γᾶν διφρηλάτα ̓Αμφιτρύωνος
<pind. p. 9.82> σάματι, πατροπάτωρ ἔνθα οἱ Σπαρτῶν ξένος
<pind. p. 9.83> κεῖτο, λευκίπποισι Καδμείων μετοικήσαις ἀγυιαῖς.
<pind. p. 9.84> τέκε οἷ καὶ Ζηνὶ μιγεῖσα δαί̈φρων
<pind. p. 9.85> ἐν μόναις ὠδῖσιν ̓Αλκμήνα
<pind. p. 9.86> διδύμων κρατησίμαχον σθένος υἱῶν.
<pind. p. 9.87> κωφὸς ἀνήρ τις, ὃς ̔Ηρακλεῖ στόμα μὴ παραβάλλει,
<pind. p. 9.88> μηδὲ Διρκαίων ὑδάτων ἀὲ μέμναται, τά νιν θρέψαντο καὶ ̓Ιφικλέα:
<pind. p. 9.89> τοῖσι τέλειον ἐπ' εὐχᾷ κωμάσομαί τι παθὼν ἐσλόν: Χαρίτων κελαδεννᾶν
<pind. p. 9.90> μή με λίποι καθαρὸν φέγγος. Αἰγίνᾳ τε γὰρ
<pind. p. 9.91> φαμὶ Νίσου τ' ἐν λόφῳ τρὶς δὴ πόλιν τάνδ' εὐκλεί̈ξαι,
<pind. p. 9.92> σιγαλὸν ἀμαχανίαν ἔργῳ φυγών:
<pind. p. 9.93> οὕνεκεν, εἰ φίλος ἀστῶν, εἴ τις ἀντάεις, τό γ' ἐν ξυνῷ πεποναμένον εὖ
<pind. p. 9.94> μὴ λόγον βλάπτων ἁλίοιο γέροντος κρυπτέτω.
<pind. p. 9.95> κεῖνος αἰνεῖν καὶ τὸν ἐχθρὸν
<pind. p. 9.96> παντὶ θυμῷ σύν γε δίκᾳ καλὰ ῥέζοντ' ἔννεπεν.
<pind. p. 9.97> πλεῖστα νικάσαντά σε καὶ τελεταῖς
<pind. p. 9.98> ὡρίαις ἐν Παλλάδος εἶδον ἄφωνοί θ' ὡς ἕκασται φίλτατον
<pind. p. 9.99> παρθενικαὶ πόσιν ἢ
<pind. p. 9.100> υἱὸν εὔχοντ', ὦ Τελεσίκρατες, ἔμμεν,
<pind. p. 9.101> ἐν ̓Ολυμπίοισί τε καὶ βαθυκόλπου
<pind. p. 9.102> Γᾶς ἀέθλοις ἔν τε καὶ πᾶσιν
<pind. p. 9.103> ἐπιχωρίοις. ἐμὲ δ' ὦν τις ἀοιδᾶν
<pind. p. 9.104> δίψαν ἀκειόμενον πράσσει χρέος αὖτις ἐγεῖραι
<pind. p. 9.105> καὶ παλαιὰν δόξαν ἑῶν προγόνων: οἷοι Λιβύσσας ἀμφὶ γυναικὸς ἔβαν
<pind. p. 9.106> ̓́Ιρασα πρὸς πόλιν, ̓Ανταίου μετὰ καλλίκομον μναστῆρες ἀγακλέα κούραν:
<pind. p. 9.107> τὰν μάλα πολλοὶ ἀριστῆες ἀνδρῶν αἴτεον
<pind. p. 9.108> σύγγονοι, πολλοὶ δὲ καὶ ξείνων. ἐπεὶ θαητὸν εἶδος
<pind. p. 9.109> ἔπλετο: χρυσοστεφάνου δέ οἱ ̔́Ηβας
<pind. p. 9.110> καρπὸν ἀνθήσαντ' ἀποδρέψαι
<pind. p. 9.111> ἔθελον. πατὴρ δὲ θυγατρὶ φυτεύων
<pind. p. 9.112> κλεινότερον γάμον, ἄκουσεν Δαναόν ποτ' ἐν ̓́Αργει
<pind. p. 9.113> οἷον εὗρεν τεσσαράκοντα καὶ ὀκτὼ παρθένοισι, πρὶν μέσον ἆμαρ ἑλεῖν,
<pind. p. 9.114> ὠκύτατον γάμον. ἔστασεν γὰρ ἅπαντα χορὸν ἐν τέρμασιν αὐτίκ' ἀγῶνος:
<pind. p. 9.115> σὺν δ' ἀέθλοις ἐκέλευσεν διακρῖναι ποδῶν,
<pind. p. 9.116> ἅντινα σχήσοι τις ἡρώων, ὅσοι γαμβροί σφιν ἦλθον.
<pind. p. 9.117> οὕτω δ' ἐδίδου Λίβυς ἁρμόζων κόρᾳ
<pind. p. 9.118> νυμφίον ἄνδρα: ποτὶ γραμμᾷ μὲν αὐτὰν στᾶσε κοσμήσαις τέλος ἔμμεν ἄκρον,
<pind. p. 9.119> εἶπε δ' ἐν μέσσοις ἀπάγεσθαι, ὃς ἂν πρῶτος θορὼν
<pind. p. 9.120> ἀμφί οἱ ψαύσειε πέπλοις.
<pind. p. 9.121> ἔνθ' ̓Αλεξίδαμος, ἐπεὶ φύγε λαιψηρὸν δρόμον,
<pind. p. 9.122> παρθένον κεδνὰν χερὶ χειρὸς ἑλὼν
<pind. p. 9.123> ἆγεν ἱππευτᾶν Νομάδων δι' ὅμιλον. πολλὰ μὲν κεῖνοι δίκον
<pind. p. 9.124> φύλλ' ἔπι καὶ στεφάνους:
<pind. p. 9.125> πολλὰ δὲ πρόσθεν πτερὰ δέξατο νικᾶν.
<pind. p. 10.1> ὄλβια Λακεδαίμων,
<pind. p. 10.2> μάκαιρα Θεσσαλία: πατρὸς δ' ἀμφοτέραις ἐξ ἑνὸς
<pind. p. 10.3> ἀριστομάχου γένος ̔Ηρακλεῦς βασιλεύει.
<pind. p. 10.4> τί κομπέω παρὰ καιρόν; ἀλλά με Πυθώ τε καὶ τὸ Πελινναῖον ἀπύει
<pind. p. 10.5> ̓Αλεύα τε παῖδες, ̔Ιπποκλέᾳ ἐθέλοντες
<pind. p. 10.6> ἀγαγεῖν ἐπικωμίαν ἀνδρῶν κλυτὰν ὄπα.
<pind. p. 10.7> γεύεται γὰρ ἀέθλων:
<pind. p. 10.8> στρατῷ τ' ἀμφικτιόνων ὁ Παρνάσιος αὐτὸν μυχὸς
<pind. p. 10.9> διαυλοδρομᾶν ὕπατον παίδων ἀνέειπεν.
<pind. p. 10.10> ̓́Απολλον, γλυκὺ δ' ἀνθρώπων τέλος ἀρχά τε δαίμονος ὀρνύντος αὔξεται:
<pind. p. 10.11> ὁ μέν που τεοῖς γε μήδεσι τοῦτ' ἔπραξεν:
<pind. p. 10.12> τὸ δὲ συγγενὲς ἐμβέβακεν ἴχνεσιν πατρὸς
<pind. p. 10.13> ̓Ολυμπιονίκα δὶς ἐν πολεμαδόκοις
<pind. p. 10.14> ̓́Αρεος ὅπλοις:
<pind. p. 10.15> ἔθηκε καὶ βαθυλείμων ὑπὸ Κίρρας ἀγὼν
<pind. p. 10.16> πέτραν κρατησίποδα Φρικίαν.
<pind. p. 10.17> ἕσποιτο μοῖρα καὶ ὑστέραισιν
<pind. p. 10.18> ἐν ἁμέραις ἀγάνορα πλοῦτον ἀνθεῖν σφίσιν:
<pind. p. 10.19> τῶν δ' ἐν ̔Ελλάδι τερπνῶν
<pind. p. 10.20> λαχόντες οὐκ ὀλίγαν δόσιν, μὴ φθονεραῖς ἐκ θεῶν
<pind. p. 10.21> μετατροπίαις ἐπικύρσαιεν. θεὸς εἴη
<pind. p. 10.22> ἀπήμων κέαρ: εὐδαίμων δὲ καὶ ὑμνητὸς οὗτος ἀνὴρ γίγνεται σοφοῖς,
<pind. p. 10.23> ὃς ἂν χερσὶν ἢ ποδῶν ἀρετᾷ κρατήσαις
<pind. p. 10.24> τὰ μέγιστ' ἀέθλων ἕλῃ τόλμᾳ τε καὶ σθένει,
<pind. p. 10.25> καὶ ζώων ἔτι νεαρὸν
<pind. p. 10.26> κατ' αἶσαν υἱὸν ἴδῃ τυχόντα στεφάνων Πυθίων.
<pind. p. 10.27> ὁ χάλκεος οὐρανὸς οὔ ποτ' ἀμβατὸς αὐτῷ.
<pind. p. 10.28> ὅσαις δὲ βροτὸν ἔθνος ἀγλαί̈αις ἁπτόμεσθα, περαίνει πρὸς ἔσχατον
<pind. p. 10.29> πλόον. ναυσὶ δ' οὔτε πεζὸς ἰών κεν εὕροις
<pind. p. 10.30> ἐς ̔Υπερβορέων ἀγῶνα θαυματὰν ὁδόν.
<pind. p. 10.31> παρ' οἷς ποτε Περσεὺς ἐδαίσατο λαγέτας,
<pind. p. 10.32> δώματ' ἐσελθών,
<pind. p. 10.33> κλειτὰς ὄνων ἑκατόμβας ἐπιτόσσαις θεῷ
<pind. p. 10.34> ῥέζοντας: ὧν θαλίαις ἔμπεδον
<pind. p. 10.35> εὐφαμίαις τε μάλιστ' ̓Απόλλων
<pind. p. 10.36> χαίρει, γελᾷ θ' ὁρῶν ὕβριν ὀρθίαν κνωδάλων.
<pind. p. 10.37> Μοῖσα δ' οὐκ ἀποδαμεῖ
<pind. p. 10.38> τρόποις ἐπὶ σφετέροισι: παντᾷ, δὲ χοροὶ παρθένων
<pind. p. 10.39> λυρᾶν τε βοαὶ καναχαί τ' αὐλῶν δονέονται:
<pind. p. 10.40> δάφνᾳ τε χρυσέᾳ κόμας ἀναδήσαντες εἰλαπινάζοισιν εὐφρόνως.
<pind. p. 10.41> νόσοι δ' οὔτε γῆρας οὐλόμενον κέκραται
<pind. p. 10.42> ἱερᾷ γενεᾷ: πόνων δὲ καὶ μαχᾶν ἄτερ
<pind. p. 10.43> οἰκέοισι φυγόντες
<pind. p. 10.44> ὑπέρδικον Νέμεσιν. θρασείᾳ δὲ πνέων καρδίᾳ
<pind. p. 10.45> μόλεν Δανάας ποτὲ παῖς, ἁγεῖτο δ' ̓Αθάνα,
<pind. p. 10.46> ἐς ἀνδρῶν μακάρων ὅμιλον: ἔπεφνέν τε Γοργόνα, καὶ ποικίλον κάρα
<pind. p. 10.47> δρακόντων φόβαισιν ἤλυθε νασιώταις
<pind. p. 10.48> λίθινον θάνατον φέρων. ἐμοὶ δὲ θαυμάσαι
<pind. p. 10.49> θεῶν τελεσάντων οὐδέν ποτε φαίνεται
<pind. p. 10.50> ἔμμεν ἄπιστον.
<pind. p. 10.51> κώπαν σχάσον, ταχὺ δ' ἄγκυραν ἔρεισον χθονὶ
<pind. p. 10.52> πρῴραθε, χοιράδος ἄλκαρ πέτρας.
<pind. p. 10.53> ἐγκωμίων γὰρ ἄωτος ὕμνων
<pind. p. 10.54> ἐπ' ἄλλοτ' ἄλλον ὥτε μέλισσα θύνει λόγον.
<pind. p. 10.55> ἔλπομαι δ' ̓Εφυραίων
<pind. p. 10.56> ὄπ' ἀμφὶ Πηνεϊὸν γλυκεῖαν προχεόντων ἐμὰν
<pind. p. 10.57> τὸν ̔Ιπποκλέαν ἔτι καὶ μᾶλλον σὺν ἀοιδαῖς
<pind. p. 10.58> ἕκατι στεφάνων θαητὸν ἐν ἅλιξι θησέμεν ἐν καὶ παλαιτέροις,
<pind. p. 10.59> νέαισίν τε παρθένοισι μέλημα. καὶ γὰρ
<pind. p. 10.60> ἑτέροις ἑτέρων ἔρως ὑπέκνισε φρένας:
<pind. p. 10.61> τῶν δ' ἕκαστος ὀρούει,
<pind. p. 10.62> τυχών κεν ἁρπαλέαν σχέθοι φροντίδα τὰν πὰρ ποδός:
<pind. p. 10.63> τὰ δ' εἰς ἐνιαυτὸν ἀτέκμαρτον προνοῆσαι.
<pind. p. 10.64> πέποιθα ξενίᾳ προσανέϊ Θώρακος, ὅσπερ ἐμὰν ποιπνύων χάριν
<pind. p. 10.65> τόδ' ἔζευξεν ἅρμα Πιερίδων τετράορον,
<pind. p. 10.66> φιλέων φιλέοντ', ἄγων ἄγοντα προφρόνως.
<pind. p. 10.67> πειρῶντι δὲ καὶ χρυσὸς ἐν βασάνῳ πρέπει
<pind. p. 10.68> καὶ νόος ὀρθός.
<pind. p. 10.69> ἀδελφεοὺς Ἔτ' ἐπαινήσομεν ἐσλούς, ὅτι
<pind. p. 10.70> ὑψοῦ φέροντι νόμον Θεσσαλῶν
<pind. p. 10.71> αὔξοντες: ἐν δ' ἀγαθοῖσι κεῖνται
<pind. p. 10.72> πατρώϊαι κεδναὶ πολίων κυβερνάσιες.
<pind. p. 11.1> Κάδμου κόραι, Σεμέλα μὲν ̓Ολυμπιάδων ἀγυιᾶτις,
<pind. p. 11.2> ̓Ινώ τε Λευκοθέα ποντιᾶν ὁμοθάλαμε Νηρηί̈δων,
<pind. p. 11.3> ἴτε σὺν ̔Ηρακλέος ἀριστογόνῳ
<pind. p. 11.4> ματρὶ πὰρ Μελίαν χρυσέων ἐς ἄδυτον τριπόδων
<pind. p. 11.5> θησαυρόν, ὃν περίαλλ' ἐτίμασε Λοξίας,
<pind. p. 11.6> ̓Ισμήνιον δ' ὀνύμαξεν, ἀλαθέα μαντίων θῶκον,
<pind. p. 11.7> ὦ παῖδες ̔Αρμονίας, ἔνθα καί νυν ἐπίνομον ἡρωί̈δων
<pind. p. 11.8> στρατὸν ὁμαγερέα καλεῖ συνίμεν,
<pind. p. 11.9> ὄφρα Θέμιν ἱερὰν Πυθῶνά τε καὶ ὀρθοδίκαν
<pind. p. 11.10> γᾶς ὀμφαλὸν κελαδήσετ' ἄκρᾳ σὺν ἑσπέρᾳ,
<pind. p. 11.11> ἑπταπύλοισι Θήβαις
<pind. p. 11.12> χάριν ἀγῶνί τε Κίρρας,
<pind. p. 11.13> ἐν τῷ Θρασυδαῖος ἔμνασεν ἑστίαν
<pind. p. 11.14> τρίτον ἐπὶ στέφανον πατρῴαν βαλών,
<pind. p. 11.15> ἐν ἀφνεαῖς ἀρούραισι Πυλάδα
<pind. p. 11.16> νικῶν ξένου Λάκωνος ̓Ορέστα.
<pind. p. 11.17> τὸν δὴ φονευομένου πατρὸς ̓Αρσινόα Κλυταιμνήστρας
<pind. p. 11.18> χειρῶν ὕπο κρατερᾶν ἐκ δόλου τροφὸς ἄνελε δυσπενθέος,
<pind. p. 11.19> ὁπότε Δαρδανίδα κόραν Πριάμου
<pind. p. 11.20> Κασσάνδραν πολιῷ χαλκῷ σὺν ̓Αγαμεμνονίᾳ
<pind. p. 11.21> ψυχᾷ πόρευς' ̓Αχέροντος ἀκτὰν παρ' εὔσκιον
<pind. p. 11.22> νηλὴς γυνά. πότερόν νιν ἄρ' ̓Ιφιγένει' ἐπ' Εὐρίπῳ
<pind. p. 11.23> σφαχθεῖσα τῆλε πάτρας ἔκνισεν βαρυπάλαμον ὄρσαι χόλον;
<pind. p. 11.24> ἢ ἑτέρῳ λέχεϊ δαμαζομέναν
<pind. p. 11.25> ἔννυχοι πάραγον κοῖται; τὸ δὲ νέαις ἀλόχοις
<pind. p. 11.26> ἔχθιστον ἀμπλάκιον καλύψαι τ' ἀμάχανον
<pind. p. 11.27> ἀλλοτρίαισι γλώσσαις:
<pind. p. 11.28> κακολόγοι δὲ πολῖται.
<pind. p. 11.29> ἴσχει τε γὰρ ὄλβος οὐ μείονα φθόνον:
<pind. p. 11.30> ὁ δὲ χαμηλὰ πνέων ἄφαντον βρέμει.
<pind. p. 11.31> θάνεν μὲν αὐτὸς ἥρως ̓Ατρεί̈δας
<pind. p. 11.32> ἵκων χρόνῳ κλυταῖς ἐν ̓Αμύκλαις,
<pind. p. 11.33> μάντιν τ' ὄλεσσε κόραν, ἐπεὶ ἀμφ' ̔Ελένᾳ πυρωθέντων
<pind. p. 11.34> Τρώων ἔλυσε δόμους ἁβρότατος. ὁ δ' ἄρα γέροντα ξένον
<pind. p. 11.35> Στρόφιον ἐξίκετο, νέα κεφαλά,
<pind. p. 11.36> Παρνασοῦ πόδα ναίοντ': ἀλλὰ χρονίῳ σὺν ̓́Αρει
<pind. p. 11.37> πέφνεν τε ματέρα θῆκέ τ' Αἴγισθον ἐν φοναῖς.
<pind. p. 11.38> ἦ ῥ', ὦ φίλοι, κατ' ἀμευσιπόρους τριόδους ἐδινήθην,
<pind. p. 11.39> ὀρθὰν κέλευθον ἰὼν τὸ πρίν: ἤ μέ τις ἄνεμος ἔξω πλόου
<pind. p. 11.40> ἔβαλεν, ὡς ὅτ' ἄκατον εἰναλίαν;
<pind. p. 11.41> Μοῖσα, τὸ δὲ τεόν, εἰ μισθοῖο συνέθευ παρέχειν
<pind. p. 11.42> φωνὰν ὑπάργυρον, ἄλλοτ' ἄλλᾳ ταρασσέμεν
<pind. p. 11.43> ἢ πατρὶ Πυθονίκῳ
<pind. p. 11.44> τό γέ νυν ἢ Θρασυδαίῳ:
<pind. p. 11.45> τῶν εὐφροσύνα τε καὶ δόξ' ἐπιφλέγει.
<pind. p. 11.46> τὰ μὲν ἐν ἅρμασι καλλίνικοι πάλαι,
<pind. p. 11.47> ̓Ολυμπίᾳ ἀγώνων πολυφάτων
<pind. p. 11.48> ἔσχον θοὰν ἀκτῖνα σὺν ἵπποις:
<pind. p. 11.49> Πυθοῖ τε γυμνὸν ἐπὶ στάδιον καταβάντες ἤλεγξαν
<pind. p. 11.50> ̔Ελλανίδα στρατιὰν ὠκύτατι. θεόθεν ἐραίμαν καλῶν,
<pind. p. 11.51> δυνατὰ μαιόμενος ἐν ἁλικίᾳ.
<pind. p. 11.52> τῶν γὰρ ἂμ πόλιν εὑρίσκων τὰ μέσα μακροτέρῳ
<pind. p. 11.53> ὄλβῳ τεθαλότα, μέμφομ' αἶσαν τυραννίδων:
<pind. p. 11.54> ξυναῖσι δ' ἀμφ' ἀρεταῖς τέταμαι. φθονεροὶ δ' ἀμύνονται
<pind. p. 11.55> ἆται, εἴ τις ἄκρον ἑλὼν ἁσυχᾶ τε νεμόμενος αἰνὰν ὕβριν
<pind. p. 11.56> ἀπέφυγεν: μέλανος ἂν ἐσχατιὰν
<pind. p. 11.57> καλλίονα θανάτου στείχοι, γλυκυτάτᾳ γενεᾷ
<pind. p. 11.58> εὐώνυμον κτεάνων κρατίσταν χάριν πορών.
<pind. p. 11.59> ἅ τε τὸν ̓Ιφικλείδαν
<pind. p. 11.60> διαφέρει ̓Ιόλαον
<pind. p. 11.61> ὑμνητὸν ἐόντα, καὶ Κάστορος βίαν,
<pind. p. 11.62> σέ τε, ἄναξ Πολύδευκες, υἱοὶ θεῶν,
<pind. p. 11.63> τὸ μὲν παρ' ἆμαρ ἕδραισι Θεράπνας,
<pind. p. 11.64> τὸ δ' οἰκέοντας ἔνδον ̓Ολύμπου.
<pind. p. 12.1> αἰτέω σε, φιλάγλαε, καλλίστα βροτεᾶν πολίων,
<pind. p. 12.2> Φερσεφόνας ἕδος, ἅ τ' ὄχθαις ἔπι μηλοβότου
<pind. p. 12.3> ναίεις ̓Ακράγαντος ἐύ̈δματον κολώναν, ὦ ἄνα,
<pind. p. 12.4> ἵλαος ἀθανάτων ἀνδρῶν τε σὺν εὐμενίᾳ
<pind. p. 12.5> δέξαι στεφάνωμα τόδ' ἐκ Πυθῶνος εὐδόξῳ Μίδᾳ,
<pind. p. 12.6> αὐτόν τέ νιν ̔Ελλάδα νικάσαντα τέχνᾳ, τάν ποτε
<pind. p. 12.7> Παλλὰς ἐφεῦρε θρασειᾶν Γοργόνων
<pind. p. 12.8> οὔλιον θρῆνον διαπλέξαις' ̓Αθάνα:
<pind. p. 12.9> τὸν παρθενίοις ὑπό τ' ἀπλάτοις ὀφίων κεφαλαῖς
<pind. p. 12.10> ἄϊε λειβόμενον δυσπενθέϊ σὺν καμάτῳ,
<pind. p. 12.11> Περσεὺς ὁπότε τρίτον ἄνυσσεν κασιγνητᾶν μέρος,
<pind. p. 12.12> εἰναλίᾳ τε Σερίφῳ λαοῖσί τε μοῖραν ἄγων.
<pind. p. 12.13> ἤτοι τό τε θεσπέσιον Φόρκοιο μαύρωσεν γένος,
<pind. p. 12.14> λυγρόν τ' ἔρανον Πολυδέκτᾳ θῆκε ματρός τ' ἔμπεδον
<pind. p. 12.15> δουλοσύναν τό τ' ἀναγκαῖον λέχος,
<pind. p. 12.16> εὐπαράου κρᾶτα συλάσαις Μεδοίσας
<pind. p. 12.17> υἱὸς Δανάας: τὸν ἀπὸ χρυσοῦ φαμεν αὐτορύτου
<pind. p. 12.18> ἔμμεναι. ἀλλ' ἐπεὶ ἐκ τούτων φίλον ἄνδρα πόνων
<pind. p. 12.19> ἐρρύσατο, παρθένος αὐλῶν τεῦχε πάμφωνον μέλος,
<pind. p. 12.20> ὄφρα τὸν Εὐρυάλας ἐκ καρπαλιμᾶν γενύων
<pind. p. 12.21> χριμφθέντα σὺν ἔντεσι μιμήσαιτ' ἐρικλάγκταν γόον.
<pind. p. 12.22> εὗρεν θεός: ἀλλά νιν εὑροῖς' ἀνδράσι θνατοῖς ἔχειν,
<pind. p. 12.23> ὠνόμασεν κεφαλᾶν πολλᾶν νόμον,
<pind. p. 12.24> εὐκλεᾶ λαοσσόων μναστῆρ' ἀγώνων,
<pind. p. 12.25> λεπτοῦ διανισσόμενον χαλκοῦ θαμὰ καὶ δονάκων,
<pind. p. 12.26> τοὶ παρὰ καλλιχόρῳ ναίοισι πόλει Χαρίτων.
<pind. p. 12.27> Καφισίδος ἐν τεμένει, πιστοὶ χορευτᾶν μάρτυρες.
<pind. p. 12.28> εἰ δέ τις ὄλβος ἐν ἀνθρώποισιν, ἄνευ καμάτου
<pind. p. 12.29> οὐ φαίνεται: ἐκ δὲ τελευτάσει νιν ἤτοι σάμερον
<pind. p. 12.30> δαίμων—τὸ δὲ μόρσιμον οὐ παρφυκτόν,—ἀλλ' ἔσται χρόνος
<pind. p. 12.31> οὗτος, ὃ καί τιν' ἀελπτίᾳ βαλὼν
<pind. p. 12.32> ἔμπαλιν γνώμας τὸ μὲν δώσει, τὸ δ' οὔπω.
<pind. n. 1.1> ἄμπνευμα σεμνὸν ̓Αλφεοῦ,
<pind. n. 1.2> κλεινᾶν Συρακοσσᾶν θάλος ̓Ορτυγία,
<pind. n. 1.3> δέμνιον ̓Αρτέμιδος,
<pind. n. 1.4> Δάλου κασιγνήτα, σέθεν ἁδυεπὴς
<pind. n. 1.5> ὕμνος ὁρμᾶται θέμεν
<pind. n. 1.6> αἶνον ἀελλοπόδων μέγαν ἵππων, Ζηνὸς Αἰτναίου χάριν:
<pind. n. 1.7> ἅρμα δ' ὀτρύνει Χρομίου Νεμέα θ' ἔργμασιν νικαφόροις ἐγκώμιον ζεῦξαι μέλος.
<pind. n. 1.8> ἀρχαὶ δὲ βέβληνται θεῶν
<pind. n. 1.9> κείνου σὺν ἀνδρὸς δαιμονίαις ἀρεταῖς.
<pind. n. 1.10> ἔστι δ' ἐν εὐτυχίᾳ
<pind. n. 1.11> πανδοξίας ἄκρον: μεγάλων δ' ἀέθλων
<pind. n. 1.12> Μοῖσα μεμνᾶσθαι φιλεῖ.
<pind. n. 1.13> σπεῖρέ νυν ἀγλαί̈αν τινὰ νάσῳ, τὰν ̓Ολύμπου δεσπότας
<pind. n. 1.14> Ζεὺς ἔδωκεν Φερσεφόνᾳ, κατένευσέν τέ οἱ χαίταις, ἀριστεύοισαν εὐκάρπου χθονὸς
<pind. n. 1.15> Σικελίαν πίειραν ὀρθώσειν κορυφαῖς πολίων ἀφνεαῖς.
<pind. n. 1.16> ὤπασε δὲ Κρονίων πολέμου μναστῆρά οἱ χαλκεντέος
<pind. n. 1.17> λαὸν ἵππαιχμον θαμὰ δὴ καὶ ̓Ολυμπιάδων φύλλοις ἐλαιᾶν χρυσέοις
<pind. n. 1.18> μιχθέντα. πολλῶν ἐπέβαν καιρὸν οὐ ψεύδει βαλών.
<pind. n. 1.19> ἔσταν δ' ἐπ' αὐλείαις θύραις
<pind. n. 1.20> ἀνδρὸς φιλοξείνου καλὰ μελπόμενος,
<pind. n. 1.21> ἔνθα μοι ἁρμόδιον
<pind. n. 1.22> δεῖπνον κεκόσμηται, θαμὰ δ' ἀλλοδαπῶν
<pind. n. 1.23> οὐκ ἀπείρατοι δόμοι
<pind. n. 1.24> ἐντί: λέλογχε δὲ μεμφομένοις ἐσλοὺς ὕδωρ καπνῷ φέρειν
<pind. n. 1.25> ἀντίον. τέχναι δ' ἑτέρων ἕτεραι: χρὴ δ' ἐν εὐθείαις ὁδοῖς στείχοντα μάρνασθαι φυᾷ.
<pind. n. 1.26> πράσσει γὰρ ἔργῳ μὲν σθένος,
<pind. n. 1.27> βουλαῖσι δὲ φρήν, ἐσσόμενον προϊδεῖν
<pind. n. 1.28> συγγενὲς οἷς ἕπεται.
<pind. n. 1.29> ̔Αγησιδάμου παῖ, σέο δ' ἀμφὶ τρόπῳ
<pind. n. 1.30> τῶν τε καὶ τῶν χρήσιες.
<pind. n. 1.31> οὐκ ἔραμαι πολὺν ἐν μεγάρῳ πλοῦτον κατακρύψαις ἔχειν,
<pind. n. 1.32> ἀλλ' ἐόντων εὖ τε παθεῖν καὶ ἀκοῦσαι φίλοις ἐξαρκέων. κοιναὶ γὰρ ἔρχοντ' ἐλπίδες
<pind. n. 1.33> πολυπόνων ἀνδρῶν. ἐγὼ δ' ̔Ηρακλέος ἀντέχομαι προφρόνως,
<pind. n. 1.34> ἐν κορυφαῖς ἀρετᾶν μεγάλαις ἀρχαῖον ὀτρύνων λόγον,
<pind. n. 1.35> ὡς, ἐπεὶ σπλάγχνων ὕπο ματέρος αὐτίκα θαητὰν ἐς αἴγλαν παῖς Διὸς
<pind. n. 1.36> ὠδῖνα φεύγων διδύμῳ σὺν κασιγνήτῳ μόλεν,
<pind. n. 1.37> ὡς οὐ λαθὼν χρυσόθρονον
<pind. n. 1.38> ̔́Ηραν κροκωτὸν σπάργανον ἐγκατέβα:
<pind. n. 1.39> ἀλλὰ θεῶν βασιλέα
<pind. n. 1.40> σπερχθεῖσα θυμῷ πέμπε δράκοντας ἄφαρ.
<pind. n. 1.41> τοὶ μὲν οἰχθεισᾶν πυλᾶν
<pind. n. 1.42> ἐς θαλάμου μυχὸν εὐρὺν ἔβαν, τέκνοισιν ὠκείας γνάθους
<pind. n. 1.43> ἀμφελίξασθαι μεμαῶτες: ὁ δ' ὀρθὸν μὲν ἄντεινεν κάρα, πειρᾶτο δὲ πρῶτον μάχας,
<pind. n. 1.44> δισσαῖσι δοιοὺς αὐχένων
<pind. n. 1.45> μάρψαις ἀφύκτοις χερσὶν ἑαῖς ὄφιας:
<pind. n. 1.46> ἀγχομένοις δὲ χρόνος
<pind. n. 1.47> ψυχὰς ἀπέπνευσεν μελέων ἀφάτων.
<pind. n. 1.48> ἐκ δ' ἄρ' ἄτλατον δέος
<pind. n. 1.49> πλᾶξε γυναῖκας, ὅσαι τύχον ̓Αλκμήνας ἀρήγοισαι λέχει:
<pind. n. 1.50> καὶ γὰρ αὐτά, ποσσὶν ἄπεπλος ὀρούσαις' ἀπὸ στρωμνᾶς, ὅμως ἄμυνεν ὕβριν κνωδάλων.
<pind. n. 1.51> ταχὺ δὲ Καδμείων ἀγοὶ χαλκέοις ἀθρόοι σὺν ὅπλοις ἔδραμον:
<pind. n. 1.52> ἐν χερὶ δ' ̓Αμφιτρύων κολεοῦ γυμνὸν τινάσσων φάσγανον
<pind. n. 1.53> ἵκετ', ὀξείαις ἀνίαισι τυπείς. τὸ γὰρ οἰκεῖον πιέζει πάνθ' ὁμῶς:
<pind. n. 1.54> εὐθὺς δ' ἀπήμων κραδία κᾶδος ἀμφ' ἀλλότριον.
<pind. n. 1.55> ἔστα δὲ θάμβει δυσφόρῳ
<pind. n. 1.56> τερπνῷ τε μιχθείς. εἶδε γὰρ ἐκνόμιον
<pind. n. 1.57> λῆμά τε καὶ δύναμιν
<pind. n. 1.58> υἱοῦ παλίγγλωσσον δέ οἱ ἀθάνατοι
<pind. n. 1.59> ἀγγέλων ῥῆσιν θέσαν.
<pind. n. 1.60> γείτονα δ' ἐκκάλεσεν Διὸς ὑψίστου προφάταν ἔξοχον,
<pind. n. 1.61> ὀρθόμαντιν Τειρεσίαν: ὁ δέ οἱ φράζε καὶ παντὶ στρατῷ, ποίαις ὁμιλήσει τύχαις,
<pind. n. 1.62> ὅσσους μὲν ἐν χέρσῳ κτανών,
<pind. n. 1.63> ὅσσους δὲ πόντῳ θῆρας ἀϊδροδίκας:
<pind. n. 1.64> καί τινα σὺν πλαγίῳ
<pind. n. 1.65> ἀνδρῶν κόρῳ στείχοντα τὸν ἐχθρότατον
<pind. n. 1.66> φᾶσέ νιν δώσειν μόρῳ.
<pind. n. 1.67> καὶ γὰρ ὅταν θεοὶ ἐν πεδίῳ Φλέγρας Γιγάντεσσιν μάχαν
<pind. n. 1.68> ἀντιάζωσιν, βελέων ὑπὸ ῥιπαῖσι κείνου φαιδίμαν γαίᾳ πεφύρσεσθαι κόμαν
<pind. n. 1.69> ἔνεπεν: αὐτὸν μὰν ἐν εἰράνᾳ καμάτων μεγάλων ἐν σχερῷ
<pind. n. 1.70> ἁσυχίαν τὸν ἅπαντα χρόνον ποινὰν λαχόντ' ἐξαίρετον
<pind. n. 1.71> ὀλβίοις ἐν δώμασι, δεξάμενον θαλερὰν ̔́Ηβαν ἄκοιτιν καὶ γάμον
<pind. n. 1.72> δαίσαντα, πὰρ Δὶ Κρονίδᾳ σεμνὸν αἰνήσειν νόμον.
<pind. n. 2.1> ὅθεν περ καὶ ̔Ομηρίδαι
<pind. n. 2.2> ῥαπτῶν ἐπέων τὰ πόλλ' ἀοιδοὶ
<pind. n. 2.3> ἄρχονται, Διὸς ἐκ προοιμίου: καὶ ὅδ' ἀνὴρ
<pind. n. 2.4> καταβολὰν ἱερῶν ἀγώνων νικαφορίας δέδεκται πρῶτον Νεμεαίου
<pind. n. 2.5> ἐν πολυυμνήτῳ Διὸς ἄλσει.
<pind. n. 2.6> ὀφείλει δ' ἔτι, πατρίαν
<pind. n. 2.7> εἴπερ καθ' ὁδόν νιν εὐθυπομπὸς
<pind. n. 2.8> αἰὼν ταῖς μεγάλαις δέδωκε κόσμον ̓Αθάναις,
<pind. n. 2.9> θαμὰ μὲν ̓Ισθμιάδων δρέπεσθαι κάλλιστον ἄωτον, ἐν Πυθίοισί τε νικᾶν
<pind. n. 2.10> Τιμονόου παῖδ': ἔστι δ' ἐοικὸς
<pind. n. 2.11> ὀρειᾶν γε Πελειάδων
<pind. n. 2.12> μὴ τηλόθεν ̓Ωαρίωνα νεῖσθαι.
<pind. n. 2.13> καὶ μὰν ἁ Σαλαμίς γε θρέψαι φῶτα μαχατὰν
<pind. n. 2.14> δυνατός. ἐν Τρωί̈ᾳ μὲν ̔́Εκτωρ Αἴαντος ἄκουσεν: ὦ Τιμόδημε, σὲ δ' ἀλκὰ
<pind. n. 2.15> παγκρατίου τλάθυμος ἀέξει.
<pind. n. 2.16> ̓Αχάρναι δὲ παλαίφατοι
<pind. n. 2.17> εὐάνορες: ὅσσα δ' ἀμφ' ἀέθλοις,
<pind. n. 2.18> Τιμοδημίδαι ἐξοχώτατοι προλέγονται.
<pind. n. 2.19> παρὰ μὲν ὑψιμέδοντι Παρνασῷ τέσσαρας ἐξ ἀέθλων νίκας ἐκόμιξαν:
<pind. n. 2.20> ἀλλὰ Κορινθίων ὑπὸ φωτῶν
<pind. n. 2.21> ἐν ἐσλοῦ Πέλοπος πτυχαῖς
<pind. n. 2.22> ὀκτὼ στεφάνοις ἔμιχθεν ἤδη:
<pind. n. 2.23> ἑπτὰ δ' ἐν Νεμέᾳ τὰ δ' οἴκοι μάσσον' ἀριθμοῦ
<pind. n. 2.24> Διὸς ἀγῶνι. τόν, ὦ πολῖται, κωμάξατε Τιμοδήμῳ σὺν εὐκλέϊ νόστῳ:
<pind. n. 2.25> ἁδυμελεῖ δ' ἐξάρχετε φωνᾷ.
<pind. n. 3.1> ὦ πότνια Μοῖσα, μᾶτερ ἁμετέρα, λίσσομαι,
<pind. n. 3.2> τὰν πολυξέναν ἐν ἱερομηνίᾳ Νεμεάδι
<pind. n. 3.3> ἵκεο Δωρίδα νᾶσον Αἴγιναν: ὕδατι γὰρ
<pind. n. 3.4> μένοντ' ἐπ' ̓Ασωπίῳ μελιγαρύων τέκτονες
<pind. n. 3.5> κώμων νεανίαι, σέθεν ὄπα μαιόμενοι.
<pind. n. 3.6> διψῇ δὲ πρᾶγος ἄλλο μὲν ἄλλου:
<pind. n. 3.7> ἀεθλονικία δὲ μάλιστ' ἀοιδὰν φιλεῖ,
<pind. n. 3.8> στεφάνων ἀρετᾶν τε δεξιωτάταν ὀπαδόν:
<pind. n. 3.9> τᾶς ἀφθονίαν ὄπαζε μήτιος ἀμᾶς ἄπο:
<pind. n. 3.10> ἄρχε δ' οὐρανοῦ πολυνεφέλα κρέοντι, θύγατερ,
<pind. n. 3.11> δόκιμον ὕμνον: ἐγὼ δὲ κείνων τέ νιν ὀάροις
<pind. n. 3.12> λύρᾳ τε κοινάσομαι. χαρίεντα δ' ἕξει πόνον
<pind. n. 3.13> χώρας ἄγαλμα, Μυρμιδόνες ἵνα πρότεροι
<pind. n. 3.14> ᾤκησαν, ὧν παλαίφατον ἀγορὰν
<pind. n. 3.15> οὐκ ἐλεγχέεσσιν ̓Αριστοκλείδας τεὰν
<pind. n. 3.16> ἐμίανε κατ' αἶσαν ἐν περισθενεῖ μαλαχθεὶς
<pind. n. 3.17> παγκρατίου στόλῳ: καματωδέων δὲ πλαγᾶν
<pind. n. 3.18> ἄκος ὑγιηρὸν ἐν βαθυπεδίῳ Νεμέᾳ τὸ καλλίνικον φέρει.
<pind. n. 3.19> εἰ δ' ἐὼν καλὸς ἔρδων τ' ἐοικότα μορφᾷ
<pind. n. 3.20> ἀνορέαις ὑπερτάταις ἐπέβα παῖς ̓Αριστοφάνεος: οὐκέτι πρόσω
<pind. n. 3.21> ἀβάταν ἅλα κιόνων ὑπὲρ ̔Ηρακλέος περᾶν εὐμαρές,
<pind. n. 3.22> ἥρως θεὸς ἃς ἔθηκε ναυτιλίας ἐσχάτας
<pind. n. 3.23> μάρτυρας κλυτάς: δάμασε δὲ θῆρας ἐν πελάγεσιν
<pind. n. 3.24> ὑπέροχος, διά τ' ἐξερεύνασε τεναγέων
<pind. n. 3.25> ῥοάς, ὅπα πόμπιμον κατέβαινε νόστου τέλος,
<pind. n. 3.26> καὶ γᾶν φράδασσε. θυμέ, τίνα πρὸς ἀλλοδαπὰν
<pind. n. 3.27> ἄκραν ἐμὸν πλόον παραμείβεαι;
<pind. n. 3.28> Αἰακῷ σε φαμὶ γένει τε Μοῖσαν φέρειν,
<pind. n. 3.29> ἕπεται δὲ λόγῳ δίκας ἄωτος, âἐσλὸς αἰνεῖν:â
<pind. n. 3.30> οὐδ' ἀλλοτρίων ἔρωτες ἀνδρὶ φέρειν κρέσσονες:
<pind. n. 3.31> οἴκοθεν μάτευε. ποτίφορον δὲ κόσμον ἔλαβες
<pind. n. 3.32> γλυκύ τι γαρυέμεν. παλαιαῖσι δ' ἐν ἀρεταῖς
<pind. n. 3.33> γέγαθε Πηλεὺς ἄναξ ὑπέραλλον αἰχμὰν ταμών:
<pind. n. 3.34> ὃς καὶ ̓Ιωλκὸν εἷλε μόνος ἄνευ στρατιᾶς,
<pind. n. 3.35> καὶ ποντίαν Θέτιν κατέμαρψεν
<pind. n. 3.36> ἐγκονητί. Λαομέδοντα δ' εὐρυσθενὴς
<pind. n. 3.37> Τελαμὼν ̓Ιόλᾳ παραστάτας ἐὼν ἔπερσεν:
<pind. n. 3.38> καί ποτε χαλκότοξον ̓Αμαζόνων μετ' ἀλκὰν
<pind. n. 3.39> ἕπετό οἱ: οὐδέ νίν ποτε φόβος ἀνδροδάμας ἔπαυσεν ἀκμὰν φρενῶν.
<pind. n. 3.40> συγγενεῖ δέ τις εὐδοξίᾳ μέγα βρίθει:
<pind. n. 3.41> ὃς δὲ διδάκτ' ἔχει, ψεφηνὸς ἀνὴρ ἄλλοτ' ἄλλα πνέων οὔ ποτ' ἀτρεκεῖ
<pind. n. 3.42> κατέβα ποδί, μυριᾶν δ' ἀρετᾶν ἀτελεῖ νόῳ γεύεται.
<pind. n. 3.43> ξανθὸς δ' ̓Αχιλεὺς τὰ μὲν μένων Φιλύρας ἐν δόμοις
<pind. n. 3.44> παῖς ἐὼν ἄθυρε μεγάλα ἔργα, χερσὶ θαμινὰ
<pind. n. 3.45> βραχυσίδαρον ἄκοντα πάλλων, ἴσα τ' ἀνέμοις
<pind. n. 3.46> μάχᾳ λεόντεσσιν ἀγροτέροις ἔπρασσεν φόνον,
<pind. n. 3.47> κάπρους τ' ἔναιρε, σώματα δὲ παρὰ Κρονίδαν
<pind. n. 3.48> Κένταυρον ἀσθμαίνοντα κόμιζεν,
<pind. n. 3.49> ἑξέτης τὸ πρῶτον, ὅλον δ' ἔπειτ' ἂν χρόνον:
<pind. n. 3.50> τὸν ἐθάμβεον ̓́Αρτεμίς τε καὶ θρασεῖ' ̓Αθάνα,
<pind. n. 3.51> κτείνοντ' ἐλάφους ἄνευ κυνῶν δολίων θ' ἑρκέων:
<pind. n. 3.52> ποσσὶ γὰρ κράτεσκε. λεγόμενον δὲ τοῦτο προτέρων
<pind. n. 3.53> ἔπος ἔχω: βαθυμῆτα Χείρων τράφε λιθίνῳ
<pind. n. 3.54> ̓Ιάσον' ἔνδον τέγει, καὶ ἔπειτεν ̓Ασκλήπιον,
<pind. n. 3.55> τὸν φαρμάκων δίδαξε μαλακόχειρα νόμον:
<pind. n. 3.56> νύμφευσε δ' αὖτις ἀγλαόκαρπον
<pind. n. 3.57> Νηρέος θύγατρα, γόνον τέ οἱ φέρτατον
<pind. n. 3.58> ἀτίταλλεν, ἐν ἀρμένοισι πᾶσι θυμὸν αὔξων:
<pind. n. 3.59> ὄφρα θαλασσίαις ἀνέμων ῥιπαῖσι πεμφθεὶς
<pind. n. 3.60> ὑπὸ Τρωί̈αν, δορίκτυπον ἀλαλὰν Λυκίων τε προσμένοι καὶ Φρυγῶν
<pind. n. 3.61> Δαρδάνων τε, καὶ ἐγχεσφόροις ἐπιμίξαις
<pind. n. 3.62> Αἰθιόπεσσι χεῖρας, ἐν φρασὶ πάξαιθ', ὅπως σφίσι μὴ κοίρανος ὀπίσω
<pind. n. 3.63> πάλιν οἴκαδ' ἀνεψιὸς ζαμενὴς ̔Ελένοιο Μέμνων μόλοι.
<pind. n. 3.64> τηλαυγὲς ἄραρε φέγγος Αἰακιδᾶν αὐτόθεν:
<pind. n. 3.65> Ζεῦ, τεὸν γὰρ αἷμα, σέο δ' ἀγών, τὸν ὕμνος ἔβαλεν
<pind. n. 3.66> ὀπὶ νέων ἐπιχώριον χάρμα κελαδέων.
<pind. n. 3.67> βοὰ δὲ νικαφόρῳ σὺν ̓Αριστοκλείδᾳ πρέπει,
<pind. n. 3.68> ὃς τάνδε νᾶσον εὐκλέϊ προσέθηκε λόγῳ
<pind. n. 3.69> καὶ σεμνὸν ἀγλααῖσι μερίμναις
<pind. n. 3.70> Πυθίου Θεάριον. ἐν δὲ πείρᾳ τέλος
<pind. n. 3.71> διαφαίνεται, ὧν τις ἐξοχώτερος γένηται,
<pind. n. 3.72> ἐν παισὶ νέοισι παῖς, ἐν ἀνδράσιν ἀνήρ, τρίτον
<pind. n. 3.73> ἐν παλαιτέροισι, μέρος ἕκαστον οἷον ἔχομεν
<pind. n. 3.74> βρότεον ἔθνος. ἐλᾷ δὲ καὶ τέσσαρας ἀρετὰς
<pind. n. 3.75> ὁ θνατὸς αἰών, φρονεῖν δ' ἐνέπει τὸ παρκείμενον.
<pind. n. 3.76> τῶν οὐκ ἄπεσσι. χαῖρε, φίλος. ἐγὼ τόδε τοι
<pind. n. 3.77> πέμπω μεμιγμένον μέλι λευκῷ
<pind. n. 3.78> σὺν γάλακτι, κιρναμένα δ' ἔερς' ἀμφέπει,
<pind. n. 3.79> πόμ' ἀοίδιμον Αἰολῇσιν ἐν πνοαῖσιν αὐλῶν,
<pind. n. 3.80> ὀψέ περ. ἔστι δ' αἰετὸς ὠκὺς ἐν ποτανοῖς,
<pind. n. 3.81> ὃς ἔλαβεν αἶψα, τηλόθε μεταμαιόμενος, δαφοινὸν ἄγραν ποσίν:
<pind. n. 3.82> κραγέται δὲ κολοιοὶ ταπεινὰ νέμονται.
<pind. n. 3.83> τίν γε μέν, εὐθρόνου Κλεοῦς ἐθελοίσας, ἀεθλοφόρου λήματος ἕνεκεν
<pind. n. 3.84> Νεμέας ̓Επιδαυρόθεν τ' ἄπο καὶ Μεγάρων δέδορκεν φάος.
<pind. n. 4.1> ἄριστος εὐφροσύνα πόνων κεκριμένων
<pind. n. 4.2> ἰατρός: αἱ δὲ σοφαὶ
<pind. n. 4.3> Μοισᾶν θύγατρες ἀοιδαὶ θέλξαν νιν ἁπτόμεναι.
<pind. n. 4.4> οὐδὲ θερμὸν ὕδωρ τόσον γε μαλθακὰ τέγγει
<pind. n. 4.5> γυῖα, τόσσον εὐλογία φόρμιγγι συνάορος.
<pind. n. 4.6> ῥῆμα δ' ἑργμάτων χρονιώτερον βιοτεύει,
<pind. n. 4.7> ὅ τι κε σὺν Χαρίτων τύχᾳ
<pind. n. 4.8> γλῶσσα φρενὸς ἐξέλοι βαθείας.
<pind. n. 4.9> τό μοι θέμεν Κρονίδᾳ τε Δὶ καὶ Νεμέᾳ
<pind. n. 4.10> Τιμασάρχου τε πάλᾳ
<pind. n. 4.11> ὕμνου προκώμιον εἴη: δέξαιτο δ' Αἰακιδᾶν
<pind. n. 4.12> ἠύ̈πυργον ἕδος, δίκᾳ ξεναρκέϊ κοινὸν
<pind. n. 4.13> φέγγος. εἰ δ' ἔτι ζαμενεῖ Τιμόκριτος ἁλίῳ
<pind. n. 4.14> σὸς πατὴρ ἐθάλπετο, ποικίλον κιθαρίζων
<pind. n. 4.15> θαμά κε, τῷδε μέλει κλιθείς,
<pind. n. 4.16> υἱὸν κελάδησε καλλίνικον
<pind. n. 4.17> Κλεωναίου τ' ἀπ' ἀγῶνος ὅρμον στεφάνων
<pind. n. 4.18> πέμψαντα καὶ λιπαρᾶν
<pind. n. 4.19> εὐωνύμων ἀπ' ̓Αθανᾶν, Θήβαις τ' ἐν ἑπταπύλοις,
<pind. n. 4.20> οὕνεκ' ̓Αμφιτρύωνος ἀγλαὸν παρὰ τύμβον
<pind. n. 4.21> Καδμεῖοί νιν οὐκ ἀέκοντες ἄνθεσι μίγνυον,
<pind. n. 4.22> Αἰγίνας ἕκατι. φίλοισι γὰρ φίλος ἐλθὼν
<pind. n. 4.23> ξένιον ἄστυ κατέδρακεν
<pind. n. 4.24> ̔Ηρακλέος ὀλβίαν πρὸς αὐλάν.
<pind. n. 4.25> σὺν ᾧ ποτε Τρωί̈αν κραταιὸς Τελαμὼν
<pind. n. 4.26> πόρθησε καὶ Μέροπας
<pind. n. 4.27> καὶ τὸν μέγαν πολεμιστὰν ἔκπαγλον ̓Αλκυονῆ,
<pind. n. 4.28> οὐ τετραορίας γε πρὶν δυώδεκα πέτρῳ
<pind. n. 4.29> ἥρωάς τ' ἐπεμβεβαῶτας ἱπποδάμους ἕλεν
<pind. n. 4.30> δὶς τόσους. ἀπειρομάχας ἐών κε φανείη
<pind. n. 4.31> λόγον ὁ μὴ συνιείς: ἐπεὶ
<pind. n. 4.32> â ῥέζοντά τι καὶ παθεῖν ἔοικεν.â
<pind. n. 4.33> τὰ μακρὰ δ' ἐξενέπειν ἐρύκει με τεθμὸς
<pind. n. 4.34> ὧραί τ' ἐπειγόμεναι:
<pind. n. 4.35> ἴϋγγι δ' ἕλκομαι ἦτορ νουμηνίᾳ θιγέμεν.
<pind. n. 4.36> ἔμπα, καίπερ ἔχει βαθεῖα ποντιὰς ἅλμα
<pind. n. 4.37> μέσσον, ἀντίτειν' ἐπιβουλίᾳ: σφόδρα δόξομεν
<pind. n. 4.38> δαί̈ων ὑπέρτεροι ἐν φάει καταβαίνειν:
<pind. n. 4.39> φθονερὰ δ' ἄλλος ἀνὴρ βλέπων
<pind. n. 4.40> γνώμαν κενεὰν σκότῳ κυλίνδει
<pind. n. 4.41> χαμαὶ πετοῖσαν: ἐμοὶ δ' ὁποίαν ἀρετὰν
<pind. n. 4.42> ἔδωκε πότμος ἄναξ,
<pind. n. 4.43> εὖ οἶδ' ὅτι χρόνος ἕρπων πεπρωμέναν τελέσει.
<pind. n. 4.44> ἐξύφαινε, γλυκεῖα, καὶ τόδ' αὐτίκα, φόρμιγξ,
<pind. n. 4.45> Λυδίᾳ σὺν ἁρμονίᾳ μέλος πεφιλημένον
<pind. n. 4.46> Οἰνώνᾳ τε καὶ Κύπρῳ, ἔνθα Τεῦκρος ἀπάρχει
<pind. n. 4.47> ὁ Τελαμωνιάδας: ἀτὰρ
<pind. n. 4.48> Αἴας Σαλαμῖν' ἔχει πατρῴαν:
<pind. n. 4.49> ἐν δ' Εὐξείνῳ πελάγει φαεννὰν ̓Αχιλεὺς
<pind. n. 4.50> νᾶσον: Θέτις δὲ κρατεῖ
<pind. n. 4.51> Φθίᾳ: Νεοπτόλεμος δ' ̓Απείρῳ διαπρυσίᾳ,
<pind. n. 4.52> βουβόται τόθι πρῶνες ἔξοχοι κατάκεινται
<pind. n. 4.53> Δωδώναθεν ἀρχόμενοι πρὸς ̓Ιόνιον πόρον.
<pind. n. 4.54> Παλίου δὲ πὰρ ποδὶ λατρείαν ̓Ιαωλκὸν
<pind. n. 4.55> πολεμίᾳ χερὶ προστραπὼν
<pind. n. 4.56> Πηλεὺς παρέδωκεν Αἱμόνεσσιν
<pind. n. 4.57> δάμαρτος ̔Ιππολύτας ̓́Ακαστος δολίαις
<pind. n. 4.58> τέχναισι χρησάμενος:
<pind. n. 4.59> τᾷ Δαιδάλου τε μαχαίρᾳ φύτευέ οἱ θάνατον
<pind. n. 4.60> ἐκ λόχου, Πελίαο παῖς: ἄλαλκε δὲ Χείρων,
<pind. n. 4.61> καὶ τὸ μόρσιμον Διόθεν πεπρωμένον ἔκφερεν:
<pind. n. 4.62> πῦρ δὲ παγκρατὲς θρασυμαχάνων τε λεόντων
<pind. n. 4.63> ὄνυχας ὀξυτάτους ἀκμὰν
<pind. n. 4.64> τε δεινοτάτων σχάσαις ὀδόντων
<pind. n. 4.65> ἔγαμεν ὑψιθρόνων μίαν Νηρεί̈δων,
<pind. n. 4.66> εἶδεν δ' εὔκυκλον ἕδραν,
<pind. n. 4.67> τᾶς οὐρανοῦ βασιλῆες πόντου τ' ἐφεζόμενοι
<pind. n. 4.68> δῶρα καὶ κράτος ἐξέφαναν ἐγγενὲς αὐτῷ.
<pind. n. 4.69> Γαδείρων τὸ πρὸς ζόφον οὐ περατόν: ἀπότρεπε
<pind. n. 4.70> αὖτις Εὐρώπαν ποτὶ χέρσον ἔντεα ναός:
<pind. n. 4.71> ἄπορα γὰρ λόγον Αἰακοῦ
<pind. n. 4.72> παίδων τὸν ἅπαντά μοι διελθεῖν.
<pind. n. 4.73> Θεανδρίδαισι δ' ἀεξιγυίων ἀέθλων
<pind. n. 4.74> κάρυξ ἑτοῖμος ἔβαν
<pind. n. 4.75> Οὐλυμπίᾳ τε καὶ ̓Ισθμοῖ Νεμέᾳ τε συνθέμενος,
<pind. n. 4.76> ἔνθα πεῖραν ἔχοντες οἴκαδε κλυτοκάρπων
<pind. n. 4.77> οὐ νέοντ' ἄνευ στεφάνων, πάτραν ἵν' ἀκούομεν,
<pind. n. 4.78> Τιμάσαρχε, τεὰν ἐπινικίοισιν ἀοιδαῖς
<pind. n. 4.79> πρόπολον ἔμμεναι. εἰ δέ τοι
<pind. n. 4.80> μάτρῳ μ' ἔτι Καλλικλεῖ κελεύεις
<pind. n. 4.81> στάλαν θέμεν Παρίου λίθου λευκοτέραν:
<pind. n. 4.82> ὁ χρυσὸς ἑψόμενος
<pind. n. 4.83> αὐγὰς ἔδειξεν ἁπάσας, ὕμνος δὲ τῶν ἀγαθῶν
<pind. n. 4.84> ἑργμάτων βασιλεῦσιν ἰσοδαίμονα τεύχει
<pind. n. 4.85> φῶτα: κεῖνος ἀμφ' ̓Αχέροντι ναιετάων ἐμὰν
<pind. n. 4.86> γλῶσσαν εὑρέτω κελαδῆτιν, ̓Ορσοτριαίνα
<pind. n. 4.87> ἵν' ἐν ἀγῶνι βαρυκτύπου
<pind. n. 4.88> θάλησε Κορινθίοις σελίνοις:
<pind. n. 4.89> τὸν Εὐφάνης ἐθέλων γεραιὸς προπάτωρ
<pind. n. 4.90> σὸς ἄεισέν ποτε, παῖ.
<pind. n. 4.91> ἄλλοισι δ' ἅλικες ἄλλοι: τὰ δ' αὐτὸς ἄν τις ἴδῃ,
<pind. n. 4.92> ἔλπεταί τις ἕκαστος ἐξοχώτατα φάσθαι.
<pind. n. 4.93> οἷον αἰνέων κε Μελησίαν ἔριδα στρέφοι,
<pind. n. 4.94> ῥήματα πλέκων, ἀπάλαιστος ἐν λόγῳ ἕλκειν,
<pind. n. 4.95> μαλακὰ μὲν φρονέων ἐσλοῖς,
<pind. n. 4.96> τραχὺς δὲ παλιγκότοις ἔφεδρος.
<pind. n. 5.1> οὐκ ἀνδριαντοποιός εἰμ', ὥστ' ἐλινύσοντα ἐργάζεσθαι ἀγάλματ' ἐπ' αὐτᾶς βαθμίδος
<pind. n. 5.2> ἑσταότ': ἀλλ' ἐπὶ πάσας ὁλκάδος ἔν τ' ἀκάτῳ, γλυκεῖ' ἀοιδά,
<pind. n. 5.3> στεῖχ' ἀπ' Αἰγίνας, διαγγέλλοις', ὅτι
<pind. n. 5.4> Λάμπωνος υἱὸς Πυθέας εὐρυσθενὴς
<pind. n. 5.5> νίκη Νεμείοις παγκρατίου στέφανον,
<pind. n. 5.6> οὔπω γένυσι φαίνων τέρειναν ματέρ' οἰνάνθας ὀπώραν,
<pind. n. 5.7> ἐκ δὲ Κρόνου καὶ Ζηνὸς ἥρωας αἰχματὰς φυτευθέντας καὶ ἀπὸ χρυσεᾶν Νηρηί̈δων
<pind. n. 5.8> Αἰακίδας ἐγέραιρεν ματρόπολίν τε, φίλαν ξένων ἄρουραν:
<pind. n. 5.9> τάν ποτ' εὔανδρόν τε καὶ ναυσικλυτὰν
<pind. n. 5.10> θέσσαντο πὰρ βωμὸν πατέρος ̔Ελλανίου
<pind. n. 5.11> στάντες, πίτναν τ' εἰς αἰθέρα χεῖρας ἁμᾷ
<pind. n. 5.12> ̓Ενδαί̈δος ἀριγνῶτες υἱοὶ καὶ βία Φώκου κρέοντος,
<pind. n. 5.13> ὁ τᾶς θεοῦ, ὃν Ψαμάθεια τίκτ' ἐπὶ ῥηγμῖνι πόντου.
<pind. n. 5.14> αἰδέομαι μέγα εἰπεῖν ἐν δίκᾳ τε μὴ κεκινδυνευμένον,
<pind. n. 5.15> πῶς δὴ λίπον εὐκλέα νᾶσον, καὶ τίς ἄνδρας ἀλκίμους
<pind. n. 5.16> δαίμων ἀπ' Οἰνώνας ἔλασεν. στάσομαι: οὔ τοι ἅπασα κερδίων
<pind. n. 5.17> φαίνοισα πρόσωπον ἀλάθει' ἀτρεκής:
<pind. n. 5.18> καὶ τὸ σιγᾶν πολλάκις ἐστὶ σοφώτατον ἀνθρώπῳ νοῆσαι.
<pind. n. 5.19> εἰ δ' ὄλβον ἢ χειρῶν βίαν ἢ σιδαρίταν ἐπαινῆσαι πόλεμον δεδόκηται, μακρά μοι
<pind. n. 5.20> αὐτόθεν ἅλμαθ' ὑποσκάπτοι τις: ἔχω γονάτων ἐλαφρὸν ὁρμάν:
<pind. n. 5.21> καὶ πέραν πόντοιο πάλλοντ' αἰετοί.
<pind. n. 5.22> πρόφρων δὲ καὶ κείνοις ἄειδ' ἐν Παλίῳ
<pind. n. 5.23> Μοισᾶν ὁ κάλλιστος χορός, ἐν δὲ μέσαις
<pind. n. 5.24> φόρμιγγ' ̓Απόλλων ἑπτάγλωσσον χρυσέῳ πλάκτρῳ διώκων
<pind. n. 5.25> ἁγεῖτο παντοίων νόμων: αἱ δὲ πρώτιστον μὲν ὕμνησαν Διὸς ἀρχόμεναι σεμνὰν Θέτιν
<pind. n. 5.26> Πηλέα θ', ὥς τέ νιν ἁβρὰ Κρηθεὶ̈ς ̔Ιππολύτα δόλῳ πεδᾶσαι
<pind. n. 5.27> ἤθελε ξυνᾶνα Μαγνήτων σκοπὸν
<pind. n. 5.28> πείσαις' ἀκοίταν ποικίλοις βουλεύμασιν,
<pind. n. 5.29> ψεύσταν δὲ ποιητὸν συνέπαξε λόγον,
<pind. n. 5.30> ὡς ἆρα νυμφείας ἐπείρα κεῖνος ἐν λέκτροις ̓Ακάστου
<pind. n. 5.31> εὐνᾶς. τὸ δ' ἐναντίον ἔσκεν: πολλὰ γάρ νιν παντὶ θυμῷ
<pind. n. 5.32> παρφαμένα λιτάνευεν: τοῦ δὲ ὀργὰν κνίζον αἰπεινοὶ λόγοι:
<pind. n. 5.33> εὐθὺς δ' ἀπανάνατο νύμφαν, ξεινίου πατρὸς χόλον
<pind. n. 5.34> δείσαις: ὁ δ' ἐφράσθη κατένευσέν τέ οἱ ὀρσινεφὴς ἐξ οὐρανοῦ
<pind. n. 5.35> Ζεὺς ἀθανάτων βασιλεύς, ὥστ' ἐν τάχει
<pind. n. 5.36> ποντίαν χρυσαλακάτων τινὰ Νηρεί̈δων πράξειν ἄκοιτιν,
<pind. n. 5.37> γαμβρὸν Ποσειδάωνα πείσαις, ὃς Αἰγᾶθεν ποτὶ κλειτὰν θαμὰ νίσσεται ̓Ισθμὸν Δωρίαν:
<pind. n. 5.38> ἔνθα μιν εὔφρονες ἶλαι σὺν καλάμοιο βοᾷ θεὸν δέκονται,
<pind. n. 5.39> καὶ σθένει γυίων ἐρίζοντι θρασεῖ.
<pind. n. 5.40> πότμος δὲ κρίνει συγγενὴς ἔργων περὶ
<pind. n. 5.41> πάντων. τὺ δ' Αἰγίναθε δίς, Εὐθύμενες,
<pind. n. 5.42> Νίκας ἐν ἀγκώνεσσι πίτνων ποικίλων ἔψαυσας ὕμνων.
<pind. n. 5.43> ἤτοι μεταί̈ξαντα καὶ νῦν τεὸς μάτρως ἀγάλλει κείνου ὁμόσπορον ἔθνος, Πυθέα.
<pind. n. 5.44> ἁ Νεμέα μὲν ἄραρεν μείς τ' ἐπιχώριος, ὃν φίλης' ̓Απόλλων:
<pind. n. 5.45> ἅλικας δ' ἐλθόντας οἴκοι τ' ἐκράτεις
<pind. n. 5.46> Νίσου τ' ἐν εὐαγκεῖ λόφῳ. χαίρω δ', ὅτι
<pind. n. 5.47> ἐσλοῖσι μάρναται πέρι πᾶσα πόλις.
<pind. n. 5.48> ἴσθι, γλυκεῖάν τοι Μενάνδρου σὺν τύχᾳ μόχθων ἀμοιβὰν
<pind. n. 5.49> ἐπαύρεο: χρὴ δ' ἀπ' ̓Αθανᾶν τέκτον' ἀθληταῖσιν ἔμμεν.
<pind. n. 5.50> εἰ δὲ Θεμίστιον ἵκεις, ὥστ' ἀείδειν, μηκέτι ῥίγει: δίδοι
<pind. n. 5.51> φωνάν, ἀνὰ δ' ἱστία τεῖνον πρὸς ζυγὸν καρχασίου,
<pind. n. 5.52> πύκταν τέ νιν καὶ παγκρατίῳ φθέγξαι ἑλεῖν ̓Επιδαύρῳ διπλόαν
<pind. n. 5.53> νικῶντ' ἀρετάν, προθύροισιν δ' Αἰακοῦ
<pind. n. 5.54> ἀνθέων ποιάεντα φέρε στεφανώματα σὺν ξανθαῖς Χάρισσιν.
<pind. n. 6.1> ἓν ἀνδρῶν, ἓν θεῶν γένος: ἐκ μιᾶς δὲ πνέομεν
<pind. n. 6.2> ματρὸς ἀμφότεροι: διείργει δὲ πᾶσα κεκριμένα
<pind. n. 6.3> δύναμις, ὡς τὸ μὲν οὐδέν, ὁ δὲ χάλκεος ἀσφαλὲς αἰὲν ἕδος
<pind. n. 6.4> μένει οὐρανός. ἀλλά τι προσφέρομεν ἔμπαν ἢ μέγαν
<pind. n. 6.5> νόον ἤτοι φύσιν ἀθανάτοις,
<pind. n. 6.6> καίπερ ἐφαμερίαν οὐκ εἰδότες οὐδὲ μετὰ νύκτας ἄμμε πότμος
<pind. n. 6.7> οἵαν τιν' ἔγραψε δραμεῖν ποτὶ στάθμαν.
<pind. n. 6.8> τεκμαίρει καί νυν ̓Αλκιμίδας τὸ συγγενὲς ἰδεῖν
<pind. n. 6.9> ἄγχι καρποφόροις ἀρούραισιν, αἵτ' ἀμειβόμεναι
<pind. n. 6.10> τόκα μὲν ὦν βίον ἀνδράσιν ἐπηετανὸν πεδίων ἔδοσαν,
<pind. n. 6.11> τόκα δ' αὖτ' ἀναπαυσάμεναι σθένος ἔμαρψαν. ἦλθέ τοι
<pind. n. 6.12> Νεμέας ἐξ ἐρατῶν ἀέθλων
<pind. n. 6.13> παῖς ἐναγώνιος, ὃς ταύταν μεθέπων Διόθεν αἶσαν νῦν πέφανται
<pind. n. 6.14> οὐκ ἄμμορος ἀμφὶ πάλᾳ κυναγέτας,
<pind. n. 6.15> ἴχνεσιν ἐν Πραξιδάμαντος ἑὸν πόδα νέμων
<pind. n. 6.16> πατροπάτορος ὁμαιμίου.
<pind. n. 6.17> κεῖνος γὰρ ̓Ολυμπιόνικος ἐὼν Αἰακίδαις
<pind. n. 6.18> ἔρνεα πρῶτος ἔνεικεν ἀπ' ̓Αλφεοῦ,
<pind. n. 6.19> καὶ πεντάκις ̓Ισθμοῖ στεφανωσάμενος,
<pind. n. 6.20> νεμέᾳ δὲ τρίς,
<pind. n. 6.21> ἔπαυσε λάθαν
<pind. n. 6.22> Σωκλείδα, ὃς ὑπέρτατος
<pind. n. 6.23> ̔Αγησιμάχῳ υἱέων γένετο.
<pind. n. 6.24> ἐπεί οἱ τρεῖς ἀεθλοφόροι πρὸς ἄκρον ἀρετᾶς
<pind. n. 6.25> ἦλθον, οἵτε πόνων ἐγεύσαντο. σὺν θεοῦ δὲ τύχᾳ
<pind. n. 6.26> ἕτερον οὔ τινα οἶκον ἀπεφάνατο πυγμαχία πλεόνων
<pind. n. 6.27> ταμίαν στεφάνων μυχῷ ̔Ελλάδος ἁπάσας. ἔλπομαι
<pind. n. 6.28> μέγα εἰπὼν σκοποῦ ἄντα τυχεῖν
<pind. n. 6.29> ὥτ' ἀπὸ τόξου ἱείς: εὔθυν' ἐπὶ τοῦτον, ἄγε, Μοῖσα, οὖρον ἐπέων
<pind. n. 6.30> εὐκλέα. παροιχομένων γὰρ ἀνέρων
<pind. n. 6.31> ἀοιδαὶ καὶ λόγοι τὰ καλά σφιν ἔργ' ἐκόμισαν,
<pind. n. 6.32> Βασσίδαισιν ἅ τ' οὐ σπανίζει: παλαίφατος γενεά,
<pind. n. 6.33> ἴδια ναυστολέοντες ἐπικώμια, Πιερίδων ἀρόταις
<pind. n. 6.34> δυνατοὶ παρέχειν πολὺν ὕμνον ἀγερώχων ἑργμάτων
<pind. n. 6.35> ἕνεκεν. καὶ γὰρ ἐν ἀγαθέᾳ
<pind. n. 6.36> χεῖρας ἱμάντι δεθεὶς Πυθῶνι κράτησεν ἀπὸ ταύτας αἷμα πάτρας
<pind. n. 6.37> χρυσαλακάτου ποτὲ Καλλίας ἁδὼν
<pind. n. 6.38> ἔρνεσι Λατοῦς, παρὰ Κασταλίᾳ τε Χαρίτων
<pind. n. 6.39> ἑσπέριος ὁμάδῳ φλέγεν:
<pind. n. 6.40> πόντου τε γέφυρ' ἀκάμαντος ἐν ἀμφικτιόνων
<pind. n. 6.41> ταυροφόνῳ τριετηρίδι Κρεοντίδαν
<pind. n. 6.42> τίμασε Ποσειδάνιον ἂν τέμενος:
<pind. n. 6.43> βοτάνα τέ νιν
<pind. n. 6.44> πόθ' ἁ λέοντος
<pind. n. 6.45> νικάσαντ' ἤρεφε δασκίοις
<pind. n. 6.46> Φλιοῦντος ὑπ' ὠγυγίοις ὄρεσιν.
<pind. n. 6.47> πλατεῖαι πάντοθεν λογίοισιν ἐντὶ πρόσοδοι
<pind. n. 6.48> νᾶσον εὐκλέα τάνδε κοσμεῖν: ἐπεί σφιν Αἰακίδαι
<pind. n. 6.49> ἔπορον ἔξοχον αἶσαν ἀρετὰς ἀποδεικνύμενοι μεγάλας:
<pind. n. 6.50> πέταται δ' ἐπί τε χθόνα καὶ διὰ θαλάσσας τηλόθεν
<pind. n. 6.51> ὄνυμ' αὐτῶν: καὶ ἐς Αἰθίοπας
<pind. n. 6.52> Μέμνονος οὐκ ἀπονοστήσαντος ἐπᾶλτο: βαρὺ δέ σφιν νεῖκος ̓Αχιλεὺς
<pind. n. 6.53> ἔμπεσε χαμαὶ καταβὰς ἀφ' ἁρμάτων,
<pind. n. 6.54> φαεννᾶς υἱὸν εὖτ' ἐνάριξεν ̓Αόος ἀκμᾷ
<pind. n. 6.55> ἔγχεος ζακότοιο. καὶ ταύταν μὲν παλαιότεροι
<pind. n. 6.56> ὁδὸν ἀμαξιτὸν εὗρον: ἕπομαι δὲ καὶ αὐτὸς ἔχων μελέταν:
<pind. n. 6.57> τὸ δὲ πὰρ ποδὶ ναὸς ἑλισσόμενον αἰεὶ κυμάτων
<pind. n. 6.58> λέγεται παντὶ μάλιστα δονεῖν
<pind. n. 6.59> θυμόν. ἑκόντι δ' ἐγὼ νώτῳ μεθέπων δίδυμον ἄχθος ἄγγελος ἔβαν,
<pind. n. 6.60> πέμπτον ἐπὶ εἴκοσι τοῦτο γαρύων
<pind. n. 6.61> εὖχος ἀγώνων ἄπο, τοὺς ἐνέποισιν ἱερούς,
<pind. n. 6.62> ̓Αλκιμίδα, τέ γ' ἐπαρκέσαι
<pind. n. 6.63> κλειτᾷ γενεᾷ: δύο μὲν Κρονίου πὰρ τεμένει,
<pind. n. 6.64> παῖ, σέ τ' ἐνόσφισε καὶ Πουλυτιμίδαν
<pind. n. 6.65> κλᾶρος προπετὴς ἄνθε' ̓Ολυμπιάδος.
<pind. n. 6.66> δελφῖνί κεν
<pind. n. 6.67> τάχος δι' ἅλμας
<pind. n. 6.68> ἴσον εἴποιμι Μελησίαν,
<pind. n. 6.69> χειρῶν τε καὶ ἰσχύος ἁνίοχον.
<pind. n. 7.1> ̓Ελείθυια, πάρεδρε Μοιρᾶν βαθυφρόνων,
<pind. n. 7.2> παῖ μεγαλοσθενέος, ἄκουσον, ̔́Ηρας, γενέτειρα τέκνων: ἄνευ σέθεν
<pind. n. 7.3> οὐ φάος, οὐ μέλαιναν δρακέντες εὐφρόναν
<pind. n. 7.4> τεὰν ἀδελφεὰν ἐλάχομεν ἀγλαόγυιον ̔́Ηβαν.
<pind. n. 7.5> ἀναπνέομεν δ' οὐχ ἅπαντες ἐπὶ ἴσα:
<pind. n. 7.6> εἴργει δὲ πότμῳ ζυγένθ' ἕτερον ἕτερα. σὺν δὲ τὶν
<pind. n. 7.7> καὶ παῖς ὁ Θεαρίωνος ἀρετᾷ κριθεὶς
<pind. n. 7.8> εὔδοξος ἀείδεται Σωγένης μετὰ πενταέθλοις.
<pind. n. 7.9> πόλιν γὰρ φιλόμολπον οἰκεῖ δορικτύπων
<pind. n. 7.10> Αἰακιδᾶν: μάλα δ' ἐθέλοντι σύμπειρον ἀγωνίᾳ θυμὸν ἀμφέπειν.
<pind. n. 7.11> εἰ δὲ τύχῃ τις ἔρδων, μελίφρον' αἰτίαν
<pind. n. 7.12> ῥοαῖσι Μοισᾶν ἐνέβαλε: ταὶ μεγάλαι γὰρ ἀλκαὶ
<pind. n. 7.13> σκότον πολὺν ὕμνων ἔχοντι δεόμεναι:
<pind. n. 7.14> ἔργοις δὲ καλοῖς ἔσοπτρον ἴσαμεν ἑνὶ σὺν τρόπῳ,
<pind. n. 7.15> εἰ Μναμοσύνας ἕκατι λιπαράμπυκος
<pind. n. 7.16> εὕρηται ἄποινα μόχθων κλυταῖς ἐπέων ἀοιδαῖς.
<pind. n. 7.17> σοφοὶ δὲ μέλλοντα τριταῖον ἄνεμον
<pind. n. 7.18> ἔμαθον, οὐδ' ὑπὸ κέρδει βλάβεν:
<pind. n. 7.19> ἀφνεὸς πενιχρός τε θανάτου πέρας
<pind. n. 7.20> ἅμα νέονται. ἐγὼ δὲ πλέον' ἔλπομαι
<pind. n. 7.21> λόγον ̓Οδυσσέος ἢ πάθαν διὰ τὸν ἁδυεπῆ γενέσθ' ̔́Ομηρον:
<pind. n. 7.22> ἐπεὶ ψεύδεσί οἱ ποτανᾷ τε μαχανᾷ
<pind. n. 7.23> σεμνὸν ἔπεστί τι: σοφία δὲ κλέπτει παράγοισα μύθοις: τυφλὸν δ' ἔχει
<pind. n. 7.24> ἦτορ ὅμιλος ἀνδρῶν ὁ πλεῖστος. εἰ γὰρ ἦν
<pind. n. 7.25> ἓ τὰν ἀλάθειαν ἰδέμεν, οὔ κεν ὅπλων χολωθεὶς
<pind. n. 7.26> ὁ καρτερὸς Αἴας ἔπαξε διὰ φρενῶν
<pind. n. 7.27> λευρὸν ξίφος: ὃν κράτιστον ̓Αχιλέος ἄτερ μάχᾳ
<pind. n. 7.28> ξανθῷ Μενέλᾳ δάμαρτα κομίσαι θοαῖς
<pind. n. 7.29> ἐν ναυσὶ πόρευσαν εὐθυπνόου Ζεφύροιο πομπαὶ
<pind. n. 7.30> πρὸς ̓́Ιλου πόλιν. ἀλλὰ κοινὸν γὰρ ἔρχεται
<pind. n. 7.31> κῦμ' ̓Αί̈δα, πέσε δ' ἀδόκητον ἐν καὶ δοκέοντα: τιμὰ δὲ γίνεται
<pind. n. 7.32> ὧν θεὸς ἁβρὸν αὔξει λόγον τεθνακότων
<pind. n. 7.33> βοαθόων, τοὶ παρὰ μέγαν ὀμφαλὸν εὐρυκόλπου
<pind. n. 7.34> μόλον χθονός: ἐν Πυθίοισι δὲ δαπέδοις
<pind. n. 7.35> κεῖται, Πριάμου πόλιν Νεοπτόλεμος ἐπεὶ πράθεν,
<pind. n. 7.36> τᾷ καὶ Δαναοὶ πόνησαν: ὁ δ' ἀποπλέων
<pind. n. 7.37> Σκύρου μὲν ἅμαρτε, πλαγχθέντες δ' εἰς ̓Εφύραν ἵκοντο:
<pind. n. 7.38> Μολοσσίᾳ δ' ἐμβασίλευεν ὀλίγον
<pind. n. 7.39> χρόνον: ἀτὰρ γένος αἰεὶ φέρεν
<pind. n. 7.40> τοῦτό οἱ γέρας. ᾤχετο δὲ πρὸς θεόν,
<pind. n. 7.41> κτέαν' ἄγων Τρωί̈αθεν ἀκροθινίων:
<pind. n. 7.42> ἵνα κρεῶν νιν ὑπὲρ μάχας ἔλασεν ἀντιτυχόντ' ἀνὴρ μαχαίρᾳ.
<pind. n. 7.43> βάρυνθεν δὲ περισσὰ Δελφοὶ ξεναγέται.
<pind. n. 7.44> ἀλλὰ τὸ μόρσιμον ἀπέδωκεν: ἐχρῆν δέ τιν' ἔνδον ἄλσει παλαιτάτῳ
<pind. n. 7.45> Αἰακιδᾶν κρεόντων τὸ λοιπὸν ἔμμεναι
<pind. n. 7.46> θεοῦ παρ' εὐτειχέα δόμον, ἡρωί̈αις δὲ πομπαῖς
<pind. n. 7.47> θεμισκόπον οἰκεῖν ἐόντα πολυθύτοις.
<pind. n. 7.48> εὐώνυμον ἐς δίκαν τρία ἔπεα διαρκέσει:
<pind. n. 7.49> οὐ ψεῦδις ὁ μάρτυς ἔργμασιν ἐπιστατεῖ,
<pind. n. 7.50> Αἴγινα, τεῶν Διός τ' ἐκγόνων. θρασύ μοι τόδ' εἰπεῖν
<pind. n. 7.51> φαενναῖς ἀρεταῖς ὁδὸν κυρίαν λόγων
<pind. n. 7.52> οἴκοθεν: ἀλλὰ γὰρ ἀνάπαυσις ἐν παντὶ γλυκεῖα ἔργῳ: κόρον δ' ἔχει
<pind. n. 7.53> καὶ μέλι καὶ τὰ τέρπν' ἄνθε' ̓Αφροδίσια.
<pind. n. 7.54> φυᾷ δ' ἕκαστος διαφέρομεν βιοτὰν λαχόντες,
<pind. n. 7.55> ὁ μὲν τά, τὰ δ' ἄλλοι: τυχεῖν δ' ἕν' ἀδύνατον
<pind. n. 7.56> εὐδαιμονίαν ἅπασαν ἀνελόμενον: οὐκ ἔχω
<pind. n. 7.57> εἰπεῖν, τίνι τοῦτο Μοῖρα τέλος ἔμπεδον
<pind. n. 7.58> ὤρεξε. Θεαρίων, τὶν δ' ἐοικότα καιρὸν ὄλβου
<pind. n. 7.59> δίδωσι, τόλμαν τε καλῶν ἀρομένῳ
<pind. n. 7.60> σύνεσιν οὐκ ἀποβλάπτει φρενῶν.
<pind. n. 7.61> ξεῖνός εἰμι: σκοτεινὸν ἀπέχων ψόγον,
<pind. n. 7.62> ὕδατος ὥτε ῥοὰς φίλον ἐς ἄνδρ' ἄγων
<pind. n. 7.63> κλέος ἐτήτυμον αἰνέσω: ποτίφορος δ' ἀγαθοῖσι μισθὸς οὗτος.
<pind. n. 7.64> ἐὼν δ' ἐγγὺς ̓Αχαιὸς οὐ μέμψεταί μ' ἀνὴρ
<pind. n. 7.65> ̓Ιονίας ὑπὲρ ἁλὸς οἰκέων: προξενίᾳ πέποιθ': ἔν τε δαμόταις
<pind. n. 7.66> ὄμματι δέρκομαι λαμπρόν, οὐχ ὑπερβαλών,
<pind. n. 7.67> βίαια πάντ' ἐκ ποδὸς ἐρύσαις, ὁ δὲ λοιπὸς εὔφρων
<pind. n. 7.68> ποτὶ χρόνος ἕρποι. μαθὼν δέ τις ἀνερεῖ,
<pind. n. 7.69> εἰ πὰρ μέλος ἔρχομαι ψάγιον ὄαρον ἐννέπων.
<pind. n. 7.70> Εὐξενίδα πάτραθε Σώγενες, ἀπομνύω
<pind. n. 7.71> μὴ τέρμα προβὰς ἄκονθ' ὥτε χαλκοπάρᾳον ὄρσαι
<pind. n. 7.72> θοὰν γλῶσσαν, ὃς ἐξέπεμψεν παλαισμάτων
<pind. n. 7.73> αὐχένα καὶ σθένος ἀδίαντον, αἴθωνι πρὶν ἁλίῳ γυῖον ἐμπεσεῖν.
<pind. n. 7.74> εἰ πόνος ἦν, τὸ τερπνὸν πλέον πεδέρχεται.
<pind. n. 7.75> ἔα με: νικῶντί γε χάριν, εἴ τι πέραν ἀερθεὶς
<pind. n. 7.76> ἀνέκραγον, οὐ τραχύς εἰμι καταθέμεν.
<pind. n. 7.77> εἴρειν στεφάνους ἐλαφρόν: ἀναβάλεο: Μοῖσά τοι
<pind. n. 7.78> κολλᾷ χρυσὸν ἔν τε λευκὸν ἐλέφανθ' ἁμᾷ
<pind. n. 7.79> καὶ λείριον ἄνθεμον ποντίας ὑφελοῖς' ἐέρσας.
<pind. n. 7.80> Διὸς δὲ μεμναμένος ἀμφὶ Νεμέᾳ
<pind. n. 7.81> πολύφατον θρόον ὕμνων δόνει
<pind. n. 7.82> ἡσυχᾷ. βασιλῆα δὲ θεῶν πρέπει
<pind. n. 7.83> δάπεδον ἂν τόδε γαρυέμεν ἁμέρᾳ
<pind. n. 7.84> ὀπί: λέγοντι γὰρ Αἰακόν νιν ὑπὸ ματροδόκοις γοναῖς φυτεῦσαι,
<pind. n. 7.85> ἐμᾷ μὲν πολίαρχον εὐωνύμῳ πάτρᾳ,
<pind. n. 7.86> ̔Ηράκλεες, σέο δὲ προπράον' ἔμεν ξεῖνον ἀδελφεόν τ'. εἰ δὲ γεύεται
<pind. n. 7.87> ἀνδρὸς ἀνήρ τι, φαῖμέν κε γείτον' ἔμμεναι
<pind. n. 7.88> νόῳ φιλήσαντ' ἀτενέϊ γείτονι χάρμα πάντων
<pind. n. 7.89> ἐπάξιον: εἰ δ' αὐτὸ καὶ θεὸς ἀνέχοι,
<pind. n. 7.90> ἐν τίν κ' ἐθέλοι, Γίγαντας ὃς ἐδάμασας, εὐτυχῶς
<pind. n. 7.91> ναίειν πατρὶ Σωγένης ἀταλὸν ἀμφέπων
<pind. n. 7.92> θυμὸν προγόνων ἐϋκτήμονα ζαθέαν ἀγυιάν:
<pind. n. 7.93> ἐπεὶ τετραόροισιν ὥθ' ἁρμάτων ζυγοῖς
<pind. n. 7.94> ἐν τεμένεσσι δόμον ἔχει τεοῖς, ἀμφοτέρας ἰὼν χειρός. ὦ μάκαρ,
<pind. n. 7.95> τὶν δ' ἐπέοικεν ̔́Ηρας πόσιν τε πειθέμεν
<pind. n. 7.96> κόραν τε Γλαυκώπιδα: δύνασαι δὲ βροτοῖσιν ἀλκὰν
<pind. n. 7.97> ἀμαχανιᾶν δυσβάτων θαμὰ διδόμεν.
<pind. n. 7.98> εἰ γάρ σφισιν ἐμπεδοσθενέα βίοτον ἁρμόσαις
<pind. n. 7.99> ἥβᾳ λιπαρῷ τε γήραϊ διαπλέκοις
<pind. n. 7.100> εὐδαίμον' ἐόντα, παίδων δὲ παῖδες ἔχοιεν αἰεὶ
<pind. n. 7.101> γέρας τό περ νῦν καὶ ἄρειον ὄπιθεν.
<pind. n. 7.102> τὸ δ' ἐμὸν οὔ ποτε φάσει κέαρ
<pind. n. 7.103> ἀτρόποισι Νεοπτόλεμον ἑλκύσαι
<pind. n. 7.104> ἔπεσι: ταὐτὰ δὲ τρὶς τετράκι τ' ἀμπολεῖν
<pind. n. 7.105> ἀπορία τελέθει, τέκνοισιν ἅτε μαψυλάκας, âΔιὸς Κόρινθος.â
<pind. n. 8.1> ὥρα πότνια, κάρυξ ̓Αφροδίτας ἀμβροσιᾶν φιλοτάτων,
<pind. n. 8.2> ἅτε παρθενηί̈οις παίδων τ' ἐφίζοισα γλεφάροις,
<pind. n. 8.3> τὸν μὲν ἁμέροις ἀνάγκας χερσὶ βαστάζεις, ἕτερον δ' ἑτέραις.
<pind. n. 8.4> ἀγαπατὰ δὲ καιροῦ μὴ πλαναθέντα πρὸς ἔργον ἕκαστον
<pind. n. 8.5> τῶν ἀρειόνων ἐρώτων ἐπικρατεῖν δύνασθαι.
<pind. n. 8.6> οἷοι καὶ Διὸς Αἰγίνας τε λέκτρον ποιμένες ἀμφεπόλησαν
<pind. n. 8.7> Κυπρίας δώρων: ἔβλαστεν δ' υἱὸς Οἰνώνας βασιλεὺς
<pind. n. 8.8> χειρὶ καὶ βουλαῖς ἄριστος. πολλά νιν πολλοὶ λιτάνευον ἰδεῖν.
<pind. n. 8.9> ἀβοατὶ γὰρ ἡρώων ἄωτοι περιναιεταόντων
<pind. n. 8.10> ἤθελον κείνου γε πείθεσθ' ἀναξίαις ἑκόντες,
<pind. n. 8.11> οἵ τε κρανααῖς ἐν ̓Αθάναισιν ἅρμοζον στρατόν,
<pind. n. 8.12> οἵ τ' ἀνὰ Σπάρταν Πελοπηϊάδαι.
<pind. n. 8.13> ἱκέτας Αἰακοῦ σεμνῶν γονάτων πόλιός θ' ὑπὲρ φίλας
<pind. n. 8.14> ἀστῶν θ' ὑπὲρ τῶνδ' ἅπτομαι φέρων
<pind. n. 8.15> Λυδίαν μίτραν καναχηδὰ πεποικιλμέναν,
<pind. n. 8.16> Δείνιος δισσῶν σταδίων καὶ πατρὸς Μέγα Νεμεαῖον ἄγαλμα.
<pind. n. 8.17> σὺν θεῷ γάρ τοι φυτευθεὶς ὄλβος ἀνθρώποισι παρμονώτερος:
<pind. n. 8.18> ὅσπερ καὶ Κινύραν ἔβρισε πλούτῳ ποντίᾳ ἔν ποτε Κύπρῳ.
<pind. n. 8.19> ἵσταμαι δὴ ποσσὶ κούφοις, ἀμπνέων τε πρίν τι φάμεν.
<pind. n. 8.20> πολλὰ γὰρ πολλᾷ λέλεκται: νεαρὰ δ' ἐξευρόντα δόμεν βασάνῳ
<pind. n. 8.21> ἐς ἔλεγχον, ἅπας κίνδυνος: ὄψον δὲ λόγοι φθονεροῖσιν:
<pind. n. 8.22> ἅπτεται δ' ἐσλῶν ἀεί, χειρόνεσσι δ' οὐκ ἐρίζει.
<pind. n. 8.23> κεῖνος καὶ Τελαμῶνος δάψεν υἱὸν φασγάνῳ ἀμφικυλίσαις.
<pind. n. 8.24> ἦ τιν' ἄγλωσσον μέν, ἦτορ δ' ἄλκιμον, λάθα κατέχει
<pind. n. 8.25> ἐν λυγρῷ νείκει: μέγιστον δ' αἰόλῳ ψεύδει γέρας ἀντέταται.
<pind. n. 8.26> κρυφίαισι γὰρ ἐν ψάφοις ̓Οδυσσῆ Δαναοὶ θεράπευσαν:
<pind. n. 8.27> χρυσέων δ' Αἴας στερηθεὶς ὅπλων φόνῳ πάλαισεν.
<pind. n. 8.28> ἦ μὰν ἀνόμοιά γε δᾴοισιν ἐν θερμῷ χροὶ̈
<pind. n. 8.29> ἕλκεα ῥῆξαν πελεμιζόμενοι
<pind. n. 8.30> ὑπ' ἀλεξιμβρότῳ λόγχᾳ, τὰ μὲν ἀμφ' ̓Αχιλεῖ νεοκτόνῳ,
<pind. n. 8.31> ἄλλων τε μόχθων ἐν πολυφθόροις
<pind. n. 8.32> ἁμέραις. ἐχθρὰ δ' ἄρα πάρφασις ἦν καὶ πάλαι,
<pind. n. 8.33> αἱμύλων μύθων ὁμόφοιτος, δολοφραδής, κακοποιὸν ὄνειδος:
<pind. n. 8.34> ἃ τὸ μὲν λαμπρὸν βιᾶται, τῶν δ' ἀφάντων κῦδος ἀντείνει σαθρόν.
<pind. n. 8.35> εἴη μή ποτέ μοι τοιοῦτον ἦθος, Ζεῦ πάτερ, ἀλλὰ κελεύθοις
<pind. n. 8.36> ἁπλόαις ζωᾶς ἐφαπτοίμαν, θανὼν ὡς παισὶ κλέος
<pind. n. 8.37> μὴ τὸ δύσφαμον προσάψω. χρυσὸν εὔχονται, πεδίον δ' ἕτεροι
<pind. n. 8.38> ἀπέραντον: ἐγὼ δ' ἀστοῖς ἁδὼν καὶ χθονὶ γυῖα καλύψαιμ',
<pind. n. 8.39> αἰνέων αἰνητά, μομφὰν δ' ἐπισπείρων ἀλιτροῖς.
<pind. n. 8.40> αὔξεται δ' ἀρετά, χλωραῖς ἐέρσαις ὡς ὅτε δένδρεον ᾄσσει,
<pind. n. 8.41> ἐν σοφοῖς ἀνδρῶν ἀερθεῖς' ἐν δικαίοις τε πρὸς ὑγρὸν
<pind. n. 8.42> αἰθέρα. χρεῖαι δὲ παντοῖαι φίλων ἀνδρῶν: τὰ μὲν ἀμφὶ πόνοις
<pind. n. 8.43> ὑπερώτατα: μαστεύει δὲ καὶ τέρψις ἐν ὄμμασι θέσθαι
<pind. n. 8.44> πιστόν. ὦ Μέγα, τὸ δ' αὖτις τεὰν ψυχὰν κομίξαι
<pind. n. 8.45> οὔ μοι δυνατόν: κενεᾶν δ' ἐλπίδων χαῦνον τέλος:
<pind. n. 8.46> σεῦ δὲ πάτρᾳ Χαριάδαις τ' Ἐλαφρὸν
<pind. n. 8.47> ὑπερεῖσαι λίθον Μοισαῖον ἕκατι ποδῶν εὐωνύμων
<pind. n. 8.48> δὶς δὴ δυοῖν. χαίρω δὲ πρόσφορον
<pind. n. 8.49> ἐν μὲν ἔργῳ κόμπον ἱείς, ἐπαοιδαῖς δ' ἀνὴρ
<pind. n. 8.50> νώδυνον καί τις κάματον θῆκεν. ἦν γε μὰν ἐπικώμιος ὕμνος
<pind. n. 8.51> δὴ πάλαι καὶ πρὶν γενέσθαι τὰν ̓Αδράστου τάν τε Καδμείων ἔριν.
<pind. n. 9.1> κωμάσομεν παρ' ̓Απόλλωνος Σικυώνοθε, Μοῖσαι,
<pind. n. 9.2> τὰν νεοκτίσταν ἐς Αἴτναν, ἔνθ' ἀναπεπταμέναι ξείνων νενίκανται θύραι,
<pind. n. 9.3> ὄλβιον ἐς Χρομίου δῶμ'. ἀλλ' ἐπέων γλυκὺν ὕμνον πράσσετε.
<pind. n. 9.4> τὸ κρατήσιππον γὰρ ἐς ἃρμ' ἀναβαίνων ματέρι καὶ διδύμοις παίδεσσιν αὐδὰν μανύει
<pind. n. 9.5> Πυθῶνος αἰπεινᾶς ὁμοκλάροις ἐπόπταις.
<pind. n. 9.6> ἔστι δέ τις λόγος ἀνθρώπων, τετελεσμένον ἐσλὸν
<pind. n. 9.7> μὴ χαμαὶ σιγᾷ καλύψαι: θεσπεσία δ' ἐπέων καύχαις ἀοιδὰ πρόσφορος.
<pind. n. 9.8> ἀλλ' ἀνὰ μὲν βρομίαν φόρμιγγ', ἀνὰ δ' αὐλὸν ἐπ' αὐτὰν ὄρσομεν
<pind. n. 9.9> ἱππίων ἄθλων κορυφάν, ἅτε Φοίβῳ θῆκεν ̓́Αδραστος ἐπ' ̓Ασωποῦ ῥεέθροις: ὧν ἐγὼ
<pind. n. 9.10> μνασθεὶς ἐπασκήσω κλυταῖς ἥρωα τιμαῖς,
<pind. n. 9.11> ὃς τότε μὲν βασιλεύων κεῖθι νέαισί θ' ἑορταῖς
<pind. n. 9.12> ἰσχύος τ' ἀνδρῶν ἁμίλλαις ἅρμασί τε γλαφυροῖς ἄμφαινε κυδαίνων πόλιν.
<pind. n. 9.13> φεῦγε γὰρ ̓Αμφιαρῆ ποτε θρασυμήδεα καὶ δεινὰν στάσιν
<pind. n. 9.14> πατρῴων οἴκων ἀπό τ' ̓́Αργεος: ἀρχοὶ δ' οὐκ ἔτ' ἔσαν Ταλαοῦ παῖδες, βιασθέντες λύᾳ.
<pind. n. 9.15> κρέσσων δὲ καππαύει δίκαν τὰν πρόσθεν ἀνήρ.
<pind. n. 9.16> ἀνδροδάμαντ' ̓Εριφύλαν, ὅρκιον ὡς ὅτε πιστόν,
<pind. n. 9.17> δόντες Οἰκλείδᾳ γυναῖκα, ξανθοκομᾶν Δαναῶν ἔσσαν μέγιστοι καί ποτε
<pind. n. 9.18> ἐσλὸν ἐς ἑπταπύλους Θήβας ἄγαγον στρατὸν ἀνδρῶν αἰσιᾶν
<pind. n. 9.19> οὐ κατ' ὀρνίχων ὁδόν: οὐδὲ Κρονίων ἀστεροπὰν ἐλελίξαις οἴκοθεν μαργουμένους
<pind. n. 9.20> στείχειν ἐπώτρυν', ἀλλὰ φείσασθαι κελεύθου.
<pind. n. 9.21> φαινομέναν δ' ἄρ' ἐς ἄταν σπεῦδεν ὅμιλος ἱκέσθαι
<pind. n. 9.22> χαλκέοις ὅπλοισιν ἱππείοις τε σὺν ἔντεσιν: ̓Ισμηνοῦ δ' ἐπ' ὄχθαισι γλυκὺν
<pind. n. 9.23> νόστον ἐρεισάμενοι λευκανθέα σώματ' ἐπίαναν καπνόν:
<pind. n. 9.24> ἑπτὰ γὰρ δαίσαντο πυραὶ νεογυίους φῶτας: ὁ δ' ̓Αμφιαρῇ σχίσσεν κεραυνῷ παμβίᾳ
<pind. n. 9.25> Ζεὺς τὰν βαθύστερνον χθόνα, κρύψεν δ' ἅμ' ἵπποις,
<pind. n. 9.26> δουρὶ Περικλυμένου πρὶν νῶτα τυπέντα μαχατὰν
<pind. n. 9.27> θυμὸν αἰσχυνθῆμεν. ἐν γὰρ δαιμονίοισι φόβοις φεύγοντι καὶ παῖδες θεῶν.
<pind. n. 9.28> εἰ δυνατόν, Κρονίων, πεῖραν μὲν ἀγάνορα Φοινικοστόλων
<pind. n. 9.29> ἐγχέων ταύταν θανάτου πέρι καὶ ζωᾶς ἀναβάλλομαι ὡς πόρσιστα, μοῖραν δ' εὔνομον
<pind. n. 9.30> αἰτέω σε παισὶν δαρὸν Αἰτναίων ὀπάζειν,
<pind. n. 9.31> Ζεῦ πάτερ, ἀγλαί̈αισιν δ' ἀστυνόμοις ἐπιμῖξαι
<pind. n. 9.32> λαόν. ἐντί τοι φίλιπποί τ' αὐτόθι καὶ κτεάνων ψυχὰς ἔχοντες κρέσσονας
<pind. n. 9.33> ἄνδρες. ἄπιστον ἔειπ': αἰδὼς γὰρ ὑπὸ κρύφα κέρδει κλέπτεται,
<pind. n. 9.34> ἃ φέρει δόξαν. Χρομίῳ κεν ὑπασπίζων παρὰ πεζοβόαις ἵπποις τε ναῶν τ' ἐν μάχαις
<pind. n. 9.35> ἔκρινας ἂν κίνδυνον ὀξείας ἀϋτᾶς,
<pind. n. 9.36> οὕνεκεν ἐν πολέμῳ κείνα θεὸς ἔντυεν αὐτοῦ
<pind. n. 9.37> θυμὸν αἰχματὰν ἀμύνειν λοιγὸν ̓Ενυαλίου. παῦροι δὲ βουλεῦσαι φόνου
<pind. n. 9.38> παρποδίου νεφέλαν τρέψαι ποτὶ δυσμενέων ἀνδρῶν στίχας
<pind. n. 9.39> χερσὶ καὶ ψυχᾷ δυνατοί: λέγεται μὰν ̔́Εκτορι μὲν κλέος ἀνθῆσαι Σκαμάνδρου χεύμασιν
<pind. n. 9.40> ἀγχοῦ, βαθυκρήμνοισι δ' ἀμφ' ἀκταῖς ̔Ελώρου,
<pind. n. 9.41> ἔνθα ̔Ρέας πόρον ἄνθρωποι καλέοισι, δέδορκεν
<pind. n. 9.42> παιδὶ τοῦθ' ̔Αγησιδάμου φέγγος ἐν ἁλικίᾳ πρώτᾳ: τὰ δ' ἄλλαις ἁμέραις
<pind. n. 9.43> πολλὰ μὲν ἐν κονίᾳ χέρσῳ, τὰ δὲ γείτονι πόντῳ φάσομαι.
<pind. n. 9.44> ἐκ πόνων δ', οἳ σὺν νεότατι γένωνται σύν τε δίκᾳ, τελέθει πρὸς γῆρας αἰὼν ἁμέρα.
<pind. n. 9.45> ἴστω λαχὼν πρὸς δαιμόνων θαυμαστὸν ὄλβον.
<pind. n. 9.46> εἰ γὰρ ἅμα κτεάνοις πολλοῖς ἐπίδοξον ἄρηται
<pind. n. 9.47> κῦδος, οὐκ ἔστι πρόσωθεν θνατὸν ἔτι σκοπιᾶς ἄλλας ἐφάψασθαι ποδοῖν.
<pind. n. 9.48> ἡσυχία δὲ φιλεῖ μὲν συμπόσιον: νεοθαλὴς δ' αὔξεται
<pind. n. 9.49> μαλθακᾷ νικαφορία σὺν ἀοιδᾷ: θαρσαλέα δὲ παρὰ κρητῆρα φωνὰ γίνεται.
<pind. n. 9.50> ἐγκιρνάτω τίς νιν, γλυκὺν κώμου προφάταν,
<pind. n. 9.51> ἀργυρέαισι δὲ νωμάτω φιάλαισι βιατὰν
<pind. n. 9.52> ἀμπέλου παῖδ', ἅς ποθ' ἵπποι κτησάμεναι Χρομίῳ πέμψαν θεμιπλέκτοις ἁμᾷ
<pind. n. 9.53> Λατοί̈δα στεφάνοις ἐκ τᾶς ἱερᾶς Σικυῶνος. Ζεῦ πάτερ,
<pind. n. 9.54> εὔχομαι ταύταν ἀρετὰν κελαδῆσαι σὺν Χαρίτεσσιν, ὑπὲρ πολλῶν τε τιμαλφεῖν λόγοις
<pind. n. 9.55> νίκαν, ἀκοντίζων σκοποῖ' ἄγχιστα Μοισᾶν.
<pind. n. 10.1> Δαναοῦ πόλιν ἀγλαοθρόνων τε πεντήκοντα κορᾶν, Χάριτες,
<pind. n. 10.2> ̓́Αργος ̔́Ηρας δῶμα θεοπρεπὲς ὑμνεῖτε: φλέγεται δ' ἀρεταῖς
<pind. n. 10.3> μυρίαις ἔργων θρασέων ἕνεκεν.
<pind. n. 10.4> μακρὰ μὲν τὰ Περσέος ἀμφὶ Μεδοίσας Γοργόνος:
<pind. n. 10.5> πολλὰ δ' Αἰγύπτῳ καταοίκισθεν ἄστη ταῖς ̓Επάφου παλάμαις:
<pind. n. 10.6> οὐδ' ̔Υπερμνήστρα παρεπλάγχθη, μονόψαφον ἐν κολεῷ κατασχοῖσα ξίφος.
<pind. n. 10.7> Διομήδεα δ' ἄμβροτον ξανθά ποτε Γλαυκῶπις ἔθηκε θεόν:
<pind. n. 10.8> γαῖα δ' ἐν Θήβαις ὑπέδεκτο κεραυνωθεῖσα Διὸς βέλεσιν
<pind. n. 10.9> μάντιν Οἰκλείδαν, πολέμοιο νέφος:
<pind. n. 10.10> καὶ γυναιξὶν καλλικόμοισιν ἀριστεύει πάλαι:
<pind. n. 10.11> Ζεὺς ἐπ' ̓Αλκμήναν Δανάαν τε μολὼν τοῦτον κατέφανε λόγον:
<pind. n. 10.12> πατρὶ δ' ̓Αδράστοιο Λυγκεῖ τε φρενῶν καρπὸν εὐθείᾳ συνάρμοξεν δίκᾳ:
<pind. n. 10.13> θρέψε δ' αἰχμὰν ̓Αμφιτρύωνος. ὁ δ' ὄλβῳ φέρτατος
<pind. n. 10.14> ἵκετ' ἐς κείνου γενεάν, ἐπεὶ ἐν χαλκέοις ὅπλοις
<pind. n. 10.15> Τηλεβόας ἔναρεν: τῷ ὄψιν ἐειδόμενος
<pind. n. 10.16> ἀθανάτων βασιλεὺς αὐλὰν ἐσῆλθεν
<pind. n. 10.17> σπέρμ' ἀδείμαντον φέρων ̔Ηρακλέος: οὗ κατ' ̓́Ολυμπον
<pind. n. 10.18> ἄλοχος ̔́Ηβα τελείᾳ παρὰ ματέρι βαίνοις' ἔστι, καλλίστα θεῶν.
<pind. n. 10.19> βραχύ μοι στόμα πάντ' ἀναγήσασθ', ὅσων ̓Αργεῖον ἔχει τέμενος
<pind. n. 10.20> μοῖραν ἐσλῶν: ἔστι δὲ καὶ κόρος ἀνθρώπων βαρὺς ἀντιάσαι:
<pind. n. 10.21> ἀλλ' ὅμως εὔχορδον ἔγειρε λύραν,
<pind. n. 10.22> καὶ παλαισμάτων λάβε φροντίδ': ἀγών τοι χάλκεος
<pind. n. 10.23> δᾶμον ὀτρύνει ποτὶ βουθυσίαν ̔́Ηρας ἀέθλων τε κρίσιν:
<pind. n. 10.24> Οὐλία παῖς ἔνθα νικάσαις δὶς ἔσχεν Θεαῖος εὐφόρων λάθαν πόνων.
<pind. n. 10.25> ἐκράτησε δὲ καί ποθ' ̔́Ελλανα στρατὸν Πυθῶνι, τύχᾳ τε μολὼν
<pind. n. 10.26> καὶ τὸν ̓Ισθμοῖ καὶ Νεμέᾳ στέφανον, Μοίσαισί τ' ἔδωκ' ἀρόσαι,
<pind. n. 10.27> τρὶς μὲν ἐν πόντοιο πύλαισι λαχών,
<pind. n. 10.28> τρὶς δὲ καὶ σεμνοῖς δαπέδοις ἐν ̓Αδραστείῳ νόμῳ.
<pind. n. 10.29> Ζεῦ πάτερ, τῶν μὰν ἔραται φρενί, σιγᾷ οἱ στόμα: πᾶν δὲ τέλος
<pind. n. 10.30> ἐν τὶν ἔργων: οὐδ', ἀμόχθῳ καρδίᾳ προσφέρων τόλμαν, παραιτεῖται χάριν:
<pind. n. 10.31> γνώτ' ἀείδω οἷ τε καὶ ὅστις ἁμιλλᾶται περὶ
<pind. n. 10.32> ἐσχάτων ἄθλων κορυφαῖς: ὕπατον δ' ἔσχεν Πίσα
<pind. n. 10.33> ̔Ηρακλέος τεθμόν: ἁδεῖαί γε μὲν ἀμβολάδαν
<pind. n. 10.34> ἐν τελεταῖς δὶς ̓Αθαναίων νιν ὀμφαὶ
<pind. n. 10.35> κώμασαν: γαίᾳ δὲ καυθείσᾳ πυρὶ καρπὸς ἐλαίας
<pind. n. 10.36> ἔμολεν ̔́Ηρας τὸν εὐάνορα λαὸν ἐν ἀγγέων ἕρκεσιν παμποικίλοις.
<pind. n. 10.37> ἕπεται δέ, Θεαῖε, ματρώων πολύγνωτον γένος ὑμετέρων
<pind. n. 10.38> εὐάγων τιμὰ Χαρίτεσσί τε καὶ σὺν Τυνδαρίδαις θαμάκις.
<pind. n. 10.39> ἀξιωθείην κεν, ἐὼν Θρασύκλου
<pind. n. 10.40> ̓Αντία τε ξύγγονος, ̓́Αργει μὴ κρύπτειν φάος
<pind. n. 10.41> ὀμμάτων. νικαφορίαις γὰρ ὅσαις Προίτοιο τόδ' ἱπποτρόφον
<pind. n. 10.42> ἄστυ θάλησεν Κορίνθου τ' ἐν μυχοῖς καὶ Κλεωναίων πρὸς ἀνδρῶν τετράκις:
<pind. n. 10.43> Σικυωνόθε δ' ἀργυρωθέντες σὺν οἰνηραῖς φιάλαις ἐπέβαν,
<pind. n. 10.44> ἐκ δὲ Πελλάνας ἐπιεσσάμενοι νῶτον μαλακαῖσι κρόκαις:
<pind. n. 10.45> ἀλλὰ χαλκὸν μυρίον οὐ δυνατὸν
<pind. n. 10.46> ἐξελέγχειν: μακροτέρας γὰρ ἀριθμῆσαι σχολᾶς:
<pind. n. 10.47> ὅντε Κλείτωρ καὶ Τεγέα καὶ ̓Αχαιῶν ὑψίβατοι πόλιες
<pind. n. 10.48> καὶ Λύκαιον πὰρ Διὸς θῆκε δρόμῳ, σὺν ποδῶν χειρῶν τε νικᾶσαι σθένει.
<pind. n. 10.49> Κάστορος δ' ἐλθόντος ἐπὶ ξενίαν πὰρ Παμφάη
<pind. n. 10.50> καὶ κασιγνήτου Πολυδεύκεος, οὐ θαῦμα σφίσιν
<pind. n. 10.51> ἐγγενὲς ἔμμεν ἀεθληταῖς ἀγαθοῖσιν: ἐπεὶ
<pind. n. 10.52> εὐρυχόρου ταμίαι Σπάρτας ἀγώνων
<pind. n. 10.53> μοῖραν ̔Ερμᾷ καὶ σὺν ̔Ηρακλεῖ διέποντι θάλειαν,
<pind. n. 10.54> μάλα μὲν ἀνδρῶν δικαίων περικαδόμενοι. καὶ μὰν θεῶν πιστὸν γένος.
<pind. n. 10.55> μεταμειβόμενοι δ' ἐναλλὰξ ἁμέραν τὰν μὲν παρὰ πατρὶ φίλῳ
<pind. n. 10.56> Δὶ νέμονται, τὰν δ' ὑπὸ κεύθεσι γαίας ἐν γυάλοις Θεράπνας,
<pind. n. 10.57> πότμον ἀμπιπλάντες ὁμοῖον: ἐπεὶ
<pind. n. 10.58> τοῦτον, ἢ πάμπαν θεὸς ἔμμεναι οἰκεῖν τ' οὐρανῷ,
<pind. n. 10.59> εἵλετ' αἰῶνα φθιμένου Πολυδεύκης Κάστορος ἐν πολέμῳ.
<pind. n. 10.60> τὸν γὰρ ̓́Ιδας ἀμφὶ βουσίν πως χολωθεὶς ἔτρωσεν χαλκέας λόγχας ἀκμᾷ.
<pind. n. 10.61> ἀπὸ Ταϋγέτου πεδαυγάζων ἴδεν Λυγκεὺς δρυὸς ἐν στελέχει
<pind. n. 10.62> ἡμένους. κείνου γὰρ ἐπιχθονίων πάντων γένετ' ὀξύτατον
<pind. n. 10.63> ὄμμα. λαιψηροῖς δὲ πόδεσσιν ἄφαρ
<pind. n. 10.64> ἐξικέσθαν, καὶ μέγα ἔργον ἐμήσαντ' ὠκέως,
<pind. n. 10.65> καὶ πάθον δεινὸν παλάμαις ̓Αφαρητίδαι Διός. αὐτίκα γὰρ
<pind. n. 10.66> ἦλθε Λήδας παῖς διώκων: τοὶ δ' ἔναντα στάθεν τύμβῳ σχεδὸν πατρωί̈ῳ:
<pind. n. 10.67> ἔνθεν ἁρπάξαντες ἄγαλμ' ̓Αί̈δα, ξεστὸν πέτρον,
<pind. n. 10.68> ἔμβαλον στέρνῳ Πολυδεύκεος: ἀλλ' οὔ νιν φλάσαν,
<pind. n. 10.69> οὐδ' ἀνέχασσαν: ἐφορμαθεὶς δ' ἄρ' ἄκοντι θοῷ
<pind. n. 10.70> ἤλασε Λυγκέος ἐν πλευραῖσι χαλκόν.
<pind. n. 10.71> Ζεὺς δ' ἐπ' ̓́Ιδᾳ πυρφόρον πλᾶξε ψολόεντα κεραυνόν:
<pind. n. 10.72> ἅμα δ' ἐκαίοντ' ἔρημοι. χαλεπὰ δ' ἔρις ἀνθρώποις ὁμιλεῖν κρεσσόνων.
<pind. n. 10.73> ταχέως δ' ἐπ' ἀδελφεοῦ βίαν πάλιν χώρησεν ὁ Τυνδαρίδας,
<pind. n. 10.74> καί νιν οὔπω τεθναότ', ἄσθματι δὲ φρίσσοντα πνοὰς ἔκιχεν.
<pind. n. 10.75> θερμὰ δὴ τέγγων δάκρυα στοναχαῖς
<pind. n. 10.76> ὄρθιον φώνασε: âπάτερ Κρονίων, τίς δὴ λύσις
<pind. n. 10.77> ἔσσεται πενθέων; καὶ ἐμοὶ θάνατον σὺν τῷδ' ἐπίτειλον, ἄναξ.
<pind. n. 10.78> οἴχεται τιμὰ φίλων τατωμένῳ φωτί: παῦροι δ' ἐν πόνῳ πιστοὶ βροτῶν
<pind. n. 10.79> καμάτου μεταλαμβάνειν.â ὣς ἔννεπε: Ζεὺς δ' ἀντίος ἤλυθέ οἱ
<pind. n. 10.80> καὶ τόδ' ἐξαύδας' ἔπος: âἐσσί μοι υἱός: τόνδε δ' ἔπειτα πόσις
<pind. n. 10.81> σπέρμα θνατὸν ματρὶ τεᾷ πελάσαις
<pind. n. 10.82> στάξεν ἥρως. ἀλλ' ἄγε τῶνδέ τοι ἔμπαν αἵρεσιν
<pind. n. 10.83> παρδίδωμ': εἰ μὲν θάνατόν τε φυγὼν καὶ γῆρας ἀπεχθόμενον
<pind. n. 10.84> αὐτὸς Οὔλυμπον θέλεις ναίειν ἐμοὶ σύν τ' ̓Αθαναίᾳ κελαινεγχεῖ τ' ̓́Αρει,
<pind. n. 10.85> ἔστι τοι τούτων λάχος: εἰ δὲ κασιγνήτου πέρι
<pind. n. 10.86> μάρνασαι, πάντων δὲ νοεῖς ἀποδάσσασθαι ἴσον,
<pind. n. 10.87> ἥμισυ μέν κε πνέοις γαίας ὑπένερθεν ἐών,
<pind. n. 10.88> ἥμισυ δ' οὐρανοῦ ἐν χρυσέοις δόμοισιν.â
<pind. n. 10.89> ὣς ἄρ' αὐδάσαντος οὐ γνώμᾳ διπλόαν θέτο βουλάν.
<pind. n. 10.90> ἀνὰ δ' ἔλυσεν μὲν ὀφθαλμόν, ἔπειτα δὲ φωνὰν χαλκομίτρα Κάστορος.
<pind. n. 11.1> παῖ ̔Ρέας, ἅ τε πρυτανεῖα λέλογχας,̔Εστία,
<pind. n. 11.2> Ζηνὸς ὑψίστου κασιγνήτα καὶ ὁμοθρόνου ̔́Ηρας,
<pind. n. 11.3> εὖ μὲν ̓Αρισταγόραν δέξαι τεὸν ἐς θάλαμον,
<pind. n. 11.4> .εὖ δ' ἑταίρους ἀγλαῷ σκάπτῳ πέλας,
<pind. n. 11.5> οἵ σε γεραίροντες ὀρθὰν φυλάσσοισιν Τένεδον,
<pind. n. 11.6> πολλὰ μὲν λοιβαῖσιν ἀγαζόμενοι πρώταν θεῶν,
<pind. n. 11.7> πολλὰ δὲ κνίσσᾳ: λύρα δέ σφι βρέμεται καὶ ἀοιδά:
<pind. n. 11.8> καὶ ξενίου Διὸς ἀσκεῖται Θέμις ἀενάοις
<pind. n. 11.9> ἐν τραπέζαις. ἀλλὰ σὺν δόξᾳ τέλος
<pind. n. 11.10> δωδεκάμηνον περᾶσαι σὺν ἀτρώτῳ κραδίᾳ,
<pind. n. 11.11> ἄνδρα δ' ἐγὼ μακαρίζω μὲν πατέρ' ̔Αγησίλαν,
<pind. n. 11.12> καὶ τὸ θαητὸν δέμας ἀτρεμίαν τε ξύγγονον.
<pind. n. 11.13> εἰ δέ τις ὄλβον ἔχων μορφᾷ παραμεύσεται ἄλλους,
<pind. n. 11.14> ἔν τ' ἀέθλοισιν ἀριστεύων ἐπέδειξεν βίαν,
<pind. n. 11.15> θνατὰ μεμνάσθω περιστέλλων μέλη,
<pind. n. 11.16> καὶ τελευτὰν ἁπάντων γᾶν ἐπιεσσόμενος:
<pind. n. 11.17> ἐν λόγοις δ' ἀστῶν ἀγαθοῖσί νιν αἰνεῖσθαι χρεών,
<pind. n. 11.18> καὶ μελιγδούποισι δαιδαλθέντα μελιζέμεν ἀοιδαῖς.
<pind. n. 11.19> ἐκ δὲ περικτιόνων ἑκκαίδεκ' ̓Αρισταγόραν
<pind. n. 11.20> ἀγλααὶ νῖκαι πάτραν τ' εὐώνυμον
<pind. n. 11.21> ἐστεφάνωσαν πάλᾳ καὶ μεγαυχεῖ παγκρατίῳ.
<pind. n. 11.22> ἐλπίδες δ' ὀκνηρότεραι γονέων παιδὸς βίαν
<pind. n. 11.23> ἔσχον ἐν Πυθῶνι πειρᾶσθαι καὶ ̓Ολυμπίᾳ ἄθλων.
<pind. n. 11.24> ναὶ μὰ γὰρ ὅρκον, ἐμὰν δόξαν παρὰ Κασταλίᾳ
<pind. n. 11.25> καὶ παρ' εὐδένδρῳ μολὼν ὄχθῳ Κρόνου
<pind. n. 11.26> κάλλιον ἂν δηριώντων ἐνόστης' ἀντιπάλων,
<pind. n. 11.27> πενταετηρίδ' ἑορτὰν ̔Ηρακλέος τέθμιον
<pind. n. 11.28> κωμάσαις ἀνδησάμενός τε κόμαν ἐν πορφυρέοις
<pind. n. 11.29> ἔρνεσιν. ἀλλὰ βροτῶν τὸν μὲν κενεόφρονες αὖχαι
<pind. n. 11.30> ἐξ ἀγαθῶν ἔβαλον: τὸν δ' αὖ καταμεμφθέντ' ἄγαν
<pind. n. 11.31> ἰσχὺν οἰκείων παρέσφαλεν καλῶν
<pind. n. 11.32> χειρὸς ἕλκων ὀπίσσω θυμὸς ἄτολμος ἐών.
<pind. n. 11.33> συμβαλεῖν μὰν εὐμαρὲς ἦν τό τε Πεισάνδρου πάλαι
<pind. n. 11.34> αἷμ' ἀπὸ Σπάρτας: ̓Αμύκλαθεν γὰρ ἔβα σὺν ̓Ορέστᾳ,
<pind. n. 11.35> Αἰολέων στρατιὰν χαλκεντέα δεῦρ' ἀνάγων:
<pind. n. 11.36> καὶ παρ' ̓Ισμηνοῦ ῥοὰν κεκραμένον
<pind. n. 11.37> ἐκ Μελανίπποιο μάτρωος. ἀρχαῖαι δ' ἀρεταὶ
<pind. n. 11.38> ἀμφέροντ' ἀλλασσόμεναι γενεαῖς ἀνδρῶν σθένος:
<pind. n. 11.39> ἐν σχερῷ δ' οὔτ' ὦν μέλαιναι καρπὸν ἔδωκαν ἄρουραι,
<pind. n. 11.40> δένδρεά τ' οὐκ ἐθέλει πάσαις ἐτέων περόδοις
<pind. n. 11.41> ἄνθος εὐῶδες φέρειν πλούτῳ ἴσον,
<pind. n. 11.42> ἀλλ' ἐν ἀμείβοντι. καὶ θνατὸν οὕτως ἔθνος ἄγει
<pind. n. 11.43> μοῖρα. τὸ δ' ἐκ Διὸς ἀνθρώποις σαφὲς οὐχ ἕπεται
<pind. n. 11.44> τέκμαρ: ἀλλ' ἔμπαν μεγαλανορίαις ἐμβαίνομεν,
<pind. n. 11.45> ἔργα τε πολλὰ μενοινῶντες: δέδεται γὰρ ἀναιδεῖ
<pind. n. 11.46> ἐλπίδι γυῖα: προμαθείας δ' ἀπόκεινται ῥοαί.
<pind. n. 11.47> κερδέων δὲ χρὴ μέτρον θηρευέμεν:
<pind. n. 11.48> ἀπροσίκτων δ' ἐρώτων ὀξύτεραι μανίαι.
<pind. i. 1.1> μᾶτερ ἐμά, τὸ τεόν, χρύσασπι Θήβα,
<pind. i. 1.2> πρᾶγμα καὶ ἀσχολίας ὑπέρτερον
<pind. i. 1.3> θήσομαι. μή μοι κραναὰ νεμεσάσαι
<pind. i. 1.4> Δᾶλος, ἐν ᾇ κέχυμαι.
<pind. i. 1.5> τί φίλτερον κεδνῶν τοκέων ἀγαθοῖς;
<pind. i. 1.6> εἶξον, ̓Ωπολλωνιάς: ἀμφοτερᾶν τοι χαρίτων σὺν θεοῖς ζεύξω τέλος,
<pind. i. 1.7> καὶ τὸν ἀκειρεκόμαν Φοῖβον χορεύων
<pind. i. 1.8> ἐν Κέῳ ἀμφιρύτᾳ σὺν ποντίοις
<pind. i. 1.9> ἀνδράσιν, καὶ τὰν ἁλιερκέα, ̓Ισθμοῦ
<pind. i. 1.10> δειράδ': ἐπεὶ στεφάνους
<pind. i. 1.11> ἓξ ὤπασεν Κάδμου στρατῷ ἐξ ἀέθλων,
<pind. i. 1.12> καλλίνικον πατρίδι κῦδος. ἐν ᾇ καὶ τὸν ἀδείμαντον ̓Αλκμήνα τέκεν
<pind. i. 1.13> παῖδα, θρασεῖαι τόν ποτε Γηρυόνα φρῖξαν κύνες.
<pind. i. 1.14> ἀλλ' ἐγὼ ̔Ηροδότῳ τεύχων τὸ μὲν ἅρματι τεθρίππῳ γέρας,
<pind. i. 1.15> ἁνία τ' ἀλλοτρίαις οὐ χερσὶ νωμάσαντ' ἐθέλω
<pind. i. 1.16> ἢ Καστορείῳ ἢ ̓Ιολάου ἐναρμόξαι νιν ὕμνῳ.
<pind. i. 1.17> κεῖνοι γὰρ ἡρώων διφρηλάται Λακεδαίμονι καὶ Θήβαις ἐτέκνωθεν κράτιστοι:
<pind. i. 1.18> ἔν τ' ἀέθλοισι θίγον πλείστων ἀγώνων,
<pind. i. 1.19> καὶ τριπόδεσσιν ἐκόσμησαν δόμον
<pind. i. 1.20> καὶ λεβήτεσσιν φιάλαισί τε χρυσοῦ,
<pind. i. 1.21> γευόμενοι στεφάνων
<pind. i. 1.22> νικαφόρων: λάμπει δὲ σαφὴς ἀρετὰ
<pind. i. 1.23> ἔν τε γυμνοῖσι σταδίοις σφίσιν ἔν τ' ἀσπιδοδούποισιν ὁπλίταις δρόμοις,
<pind. i. 1.24> οἷά τε χερσὶν ἀκοντίζοντες αἰχμαῖς,
<pind. i. 1.25> καὶ λιθίνοις ὁπότ' ἐν δίσκοις ἵεν.
<pind. i. 1.26> οὐ γὰρ ἦν πεντάθλιον, ἀλλ' ἐφ' ἑκάστῳ
<pind. i. 1.27> ἔργματι κεῖτο τέλος.
<pind. i. 1.28> τῶν ἀθρόοις ἀνδησάμενοι θαμάκις
<pind. i. 1.29> ἔρνεσιν χαίτας ῥεέθροισί τε Δίρκας ἔφανεν καὶ παρ' Εὐρώτᾳ πέλας,
<pind. i. 1.30> ̓Ιφικλέος μὲν παῖς ὁμόδαμος ἐὼν Σπαρτῶν γένει,
<pind. i. 1.31> Τυνδαρίδας δ' ἐν ̓Αχαιοῖς ὑψίπεδον Θεράπνας οἰκέων ἕδος.
<pind. i. 1.32> χαίρετ'. ἐγὼ δὲ Ποσειδάωνι ̓Ισθμῷ τε ζαθέᾳ
<pind. i. 1.33> ̓Ογχηστίαισίν τ' ἀϊόνεσσιν περιστέλλων ἀοιδὰν
<pind. i. 1.34> γαρύσομαι τοῦδ' ἀνδρὸς ἐν τιμαῖσιν ἀγακλέα τὰν ̓Ασωποδώρου πατρὸς αἶσαν
<pind. i. 1.35> ̓Ορχομενοῖό τε πατρῴαν ἄρουραν,
<pind. i. 1.36> ἅ νιν ἐρειδόμενον ναυαγίαις
<pind. i. 1.37> ἐξ ἀμετρήτας ἁλὸς ἐν κρυοέσσᾳ
<pind. i. 1.38> δέξατο συντυχίᾳ:
<pind. i. 1.39> νῦν δ' αὖτις ἀρχαίας ἐπέβασε πότμος
<pind. i. 1.40> συγγενὴς εὐαμερίας. ὁ πονήσαις δὲ νόῳ καὶ προμάθειαν φέρει:
<pind. i. 1.41> εἰ δ' ἀρετᾷ κατάκειται πᾶσαν ὀργάν,
<pind. i. 1.42> ἀμφότερον δαπάναις τε καὶ πόνοις,
<pind. i. 1.43> χρή νιν εὑρόντεσσιν ἀγάνορα κόμπον
<pind. i. 1.44> μὴ φθονεραῖσι φέρειν
<pind. i. 1.45> γνώμαις. ἐπεὶ κούφα δόσις ἀνδρὶ σοφῷ
<pind. i. 1.46> ἀντὶ μόχθων παντοδαπῶν ἔπος εἰπόντ' ἀγαθὸν ξυνὸν ὀρθῶσαι καλόν.
<pind. i. 1.47> μισθὸς γὰρ ἄλλοις ἄλλος ἐφ' ἔργμασιν ἀνθρώποις γλυκύς,
<pind. i. 1.48> μηλοβότᾳ τ' ἀρότᾳ τ' ὀρνιχολόχῳ τε καὶ ὃν πόντος τρέφει:
<pind. i. 1.49> γαστρὶ δὲ πᾶς τις ἀμύνων λιμὸν αἰανῆ τέταται:
<pind. i. 1.50> ὃς δ' ἀμφ' ἀέθλοις ἢ πολεμίζων ἄρηται κῦδος ἁβρόν,
<pind. i. 1.51> εὐαγορηθεὶς κέρδος ὕψιστον δέκεται, πολιατᾶν καὶ ξένων γλώσσας ἄωτον.
<pind. i. 1.52> ἄμμι δ' ἔοικε Κρόνου σεισίχθον' υἱὸν
<pind. i. 1.53> γείτον' ἀμειβομένοις εὐεργέταν
<pind. i. 1.54> ἁρμάτων ἱπποδρόμιον κελαδῆσαι,
<pind. i. 1.55> καὶ σέθεν, ̓Αμφιτρύων,
<pind. i. 1.56> παῖδας προσειπεῖν, τὸν Μινύα τε μυχὸν
<pind. i. 1.57> καὶ τὸ Δάματρος κλυτὸν ἄλσος ̓Ελευσῖνα καὶ Εὔβοιαν ἐν γναμπτοῖς δρόμοις:
<pind. i. 1.58> Πρωτεσίλα, τὸ τεὸν δ' ἀνδρῶν ̓Αχαιῶν
<pind. i. 1.59> ἐν Φυλάκᾳ τέμενος συμβάλλομαι.
<pind. i. 1.60> πάντα δ' ἐξειπεῖν, ὅς' ἀγώνιος ̔Ερμᾶς
<pind. i. 1.61> ̔Ηροδότῳ ἔπορεν
<pind. i. 1.62> ἵπποις, ἀφαιρεῖται βραχὺ μέτρον ἔχων
<pind. i. 1.63> ὕμνος. ἦ μὰν πολλάκι καὶ τὸ σεσωπαμένον εὐθυμίαν μείζω φέρει.
<pind. i. 1.64> εἴη νιν εὐφώνων πτερύγεσσιν ἀερθέντ' ἀγλααῖς
<pind. i. 1.65> Πιερίδων ἔτι καὶ Πυθῶθεν ̓Ολυμπιάδων τ' ἐξαιρέτοις
<pind. i. 1.66> ̓Αλφεοῦ ἔρνεσι φράξαι χεῖρα τιμὰν ἑπταπύλοις
<pind. i. 1.67> Θήβαισι τεύχοντ'. εἰ δέ τις ἔνδον νέμει πλοῦτον κρυφαῖον,
<pind. i. 1.68> ἄλλοισι δ' ἐμπίπτων γελᾷ, ψυχὰν ̓Αί̈δᾳ τελέων οὐ φράζεται δόξας ἄνευθεν.
<pind. i. 2.1> οἱ μὲν πάλαι, ὦ Θρασύβουλε, φῶτες, οἳ χρυσαμπύκων
<pind. i. 2.2> ἐς δίφρον Μοισᾶν ἔβαινον κλυτᾷ φόρμιγγι συναντόμενοι,
<pind. i. 2.3> ῥίμφα παιδείους ἐτόξευον μελιγάρυας ὕμνους,
<pind. i. 2.4> ὅστις ἐὼν καλὸς εἶχεν ̓Αφροδίτας
<pind. i. 2.5> εὐθρόνου μνάστειραν ἁδίσταν ὀπώραν.
<pind. i. 2.6> ἁ Μοῖσα γὰρ οὐ φιλοκερδής πω τότ' ἦν οὐδ' ἐργάτις:
<pind. i. 2.7> οὐδ' ἐπέρναντο γλυκεῖαι μελιφθόγγου ποτὶ Τερψιχόρας
<pind. i. 2.8> ἀργυρωθεῖσαι πρόσωπα μαλθακόφωνοι ἀοιδαί.
<pind. i. 2.9> νῦν δ' ἐφίητι τὸ τὠργείου φυλάξαι
<pind. i. 2.10> ῥῆμ' ἀλαθείας ἐτᾶς ἄγχιστα βαῖνον,
<pind. i. 2.11> â χρήματα, χρήματ' ἀνήρ,â ὃς φᾶ κτεάνων θ' ἅμα λειφθεὶς καὶ φίλων.
<pind. i. 2.12> ἐσσὶ γὰρ ὦν σοφός, οὐκ ἄγνωτ' ἀείδω
<pind. i. 2.13> ̓Ισθμίαν ἵπποισι νίκαν,
<pind. i. 2.14> τὰν Ξενοκράτει Ποσειδάων ὀπάσαις,
<pind. i. 2.15> Δωρίων αὐτῷ στεφάνωμα κόμᾳ
<pind. i. 2.16> πέμπεν ἀναδεῖσθαι σελίνων,
<pind. i. 2.17> εὐάρματον ἄνδρα γεραίρων, ̓Ακραγαντίνων φάος.
<pind. i. 2.18> ἐν Κρίσᾳ δ' εὐρυσθενὴς εἶδ' ̓Απόλλων νιν πόρε τ' ἀγλαί̈αν
<pind. i. 2.19> καὶ τόθι: κλειναῖς δ' ̓Ερεχθειδᾶν χαρίτεσσιν ἀραρὼς
<pind. i. 2.20> ταῖς λιπαραῖς ἐν ̓Αθάναις, οὐκ ἐμέμφθη
<pind. i. 2.21> ῥυσίδιφρον χεῖρα πλαξίπποιο φωτός,
<pind. i. 2.22> τὰν Νικόμαχος κατὰ καιρὸν νεῖμ' ἁπάσαις ἁνίαις:
<pind. i. 2.23> ὅντε καὶ κάρυκες ὡρᾶν ἀνέγνον, σπονδοφόροι Κρονίδα
<pind. i. 2.24> Ζηνὸς ̓Αλεῖοι, παθόντες πού τι φιλόξενον ἔργον:
<pind. i. 2.25> ἁδυπνόῳ τέ νιν ἀσπάζοντο φωνᾷ
<pind. i. 2.26> χρυσέας ἐν γούνασιν πίτνοντα Νίκας
<pind. i. 2.27> γαῖαν ἀνὰ σφετέραν, τὰν δὴ καλέοισιν ̓Ολυμπίου Διὸς
<pind. i. 2.28> ἄλσος: ἵν' ἀθανάτοις Αἰνησιδάμου
<pind. i. 2.29> παῖδες ἐν τιμαῖς ἔμιχθεν.
<pind. i. 2.30> καὶ γὰρ οὐκ ἀγνῶτες ὑμῖν ἐντὶ δόμοι
<pind. i. 2.31> οὔτε κώμων, ὦ Θρασύβουλ', ἐρατῶν,
<pind. i. 2.32> οὔτε μελικόμπων ἀοιδᾶν.
<pind. i. 2.33> οὐ γὰρ πάγος, οὐδὲ προσάντης ἁ κέλευθος γίνεται,
<pind. i. 2.34> εἴ τις εὐδόξων ἐς ἀνδρῶν ἄγοι τιμὰς ̔Ελικωνιάδων.
<pind. i. 2.35> μακρὰ δισκήσαις ἀκοντίσσαιμι τοσοῦθ', ὅσον ὀργὰν
<pind. i. 2.36> Ξεινοκράτης ὑπὲρ ἀνθρώπων γλυκεῖαν
<pind. i. 2.37> ἔσχεν. αἰδοῖος μὲν ἦν ἀστοῖς ὁμιλεῖν,
<pind. i. 2.38> ἱπποτροφίας τε νομίζων ἐν Πανελλάνων νόμῳ:
<pind. i. 2.39> καὶ θεῶν δαῖτας προσέπτυκτο πάσας: οὐδέ ποτε ξενίαν
<pind. i. 2.40> οὖρος ἐμπνεύσαις ὑπέστειλ' ἱστίον ἀμφὶ τράπεζαν:
<pind. i. 2.41> ἀλλ' ἐπέρα ποτὶ μὲν Φᾶσιν θερείαις,
<pind. i. 2.42> ἐν δὲ χειμῶνι πλέων Νείλου πρὸς ἀκτάς.
<pind. i. 2.43> μή νυν, ὅτι φθονεραὶ θνατῶν φρένας ἀμφικρέμανται ἐλπίδες,
<pind. i. 2.44> μήτ' ἀρετάν ποτε σιγάτω πατρῴαν,
<pind. i. 2.45> μηδὲ τούσδ' ὕμνους: ἐπεί τοι
<pind. i. 2.46> οὐκ ἐλινύσοντας αὐτοὺς εἰργασάμαν.
<pind. i. 2.47> ταῦτα, Νικάσιππ', ἀπόνειμον, ὅταν
<pind. i. 2.48> ξεῖνον ἐμὸν ἠθαῖον ἔλθῃς.
<pind. i. 3.1> εἴ τις ἀνδρῶν εὐτυχήσαις ἢ σὺν εὐδόξοις ἀέθλοις
<pind. i. 3.2> ἢ σθένει πλούτου κατέχει φρασὶν αἰανῆ κόρον,
<pind. i. 3.3> ἄξιος εὐλογίαις ἀστῶν μεμίχθαι.
<pind. i. 3.4> Ζεῦ, μεγάλαι δ' ἀρεταὶ θνατοῖς ἕπονται
<pind. i. 3.5> ἐκ σέθεν: ζώει δὲ μάσσων ὄλβος ὀπιζομένων, πλαγίαις δὲ φρένεσσιν
<pind. i. 3.6> οὐχ ὁμῶς πάντα χρόνον θάλλων ὁμιλεῖ.
<pind. i. 3.7> εὐκλέων δ' ἔργων ἄποινα χρὴ μὲν ὑμνῆσαι τὸν ἐσλόν,
<pind. i. 3.8> χρὴ δὲ κωμάζοντ' ἀγαναῖς χαρίτεσσιν βαστάσαι.
<pind. i. 3.9> ἔστι δὲ καὶ διδύμων ἀέθλων Μελίσσῳ
<pind. i. 3.10> μοῖρα πρὸς εὐφροσύναν τρέψαι γλυκεῖαν
<pind. i. 3.11> ἦτορ, ἐν βάσσαισιν ̓Ισθμοῦ δεξαμένῳ στεφάνους, τὰ δὲ κοίλᾳ λέοντος
<pind. i. 3.12> ἐν βαθυστέρνου νάπᾳ κάρυξε Θήβαν
<pind. i. 3.13> ἱπποδρομίᾳ κρατέων. ἀνδρῶν δ' ἀρετὰν
<pind. i. 3.14> σύμφυτον οὐ κατελέγχει.
<pind. i. 3.15> ἴστε μὰν Κλεωνύμου
<pind. i. 3.16> δόξαν παλαιὰν ἅρμασιν:
<pind. i. 3.17> καὶ ματρόθε Λαβδακίδαισιν σύννομοι πλούτου διέστειχον τετραοριᾶν πόνοις.
<pind. i. 3.18> αἰὼν δὲ κυλινδομέναις ἁμέραις ἄλλ' ἄλλοτ' ἐξάλλαξεν: ἄτρωτοί γε μὰν παῖδες θεῶν.
<pind. i. 4.1> ἔστι μοι θεῶν ἕκατι μυρία παντᾷ κέλευθος:
<pind. i. 4.2> ὦ Μέλισς', εὐμαχανίαν γὰρ ἔφανας ̓Ισθμίοις
<pind. i. 4.3> ὑμετέρας ἀρετὰς ὕμνῳ διώκειν:
<pind. i. 4.4> αἷσι Κλεωνυμίδαι θάλλοντες αἰεὶ
<pind. i. 4.5> σὺν θεῷ θνατὸν διέρχονται βιότου τέλος. ἄλλοτε δ' ἀλλοῖος οὖρος
<pind. i. 4.6> πάντας ἀνθρώπους ἐπαί̈σσων ἐλαύνει.
<pind. i. 4.7> τοὶ μὲν ὦν Θήβαισι τιμάεντες ἀρχᾶθεν λέγονται
<pind. i. 4.8> πρόξενοί τ' ἀμφικτιόνων κελαδεννᾶς τ' ὀρφανοὶ
<pind. i. 4.9> ὕβριος: ὅσσα δ' ἐπ' ἀνθρώπους ἄηται
<pind. i. 4.10> μαρτύρια φθιμένων ζωῶν τε φωτῶν
<pind. i. 4.11> ἀπλέτου δόξας, ἐπέψαυσαν κατὰ πᾶν τέλος: ἀνορέαις δ' ἐσχάταισιν
<pind. i. 4.12> οἴκοθεν στάλαισιν ἅπτονθ' ̔Ηρακλείαις:
<pind. i. 4.13> καὶ μηκέτι μακροτέραν σπεύδειν ἀρετάν.
<pind. i. 4.14> ἱπποτρόφοι τ' ἐγένοντο,
<pind. i. 4.15> χαλκέῳ τ' ̓́Αρει ἅδον.
<pind. i. 4.16> ἀλλ' ἁμέρᾳ γὰρ ἐν μιᾷ
<pind. i. 4.17> τραχεῖα νιφὰς πολέμοιο τεσσάρων
<pind. i. 4.17b> ἀνδρῶν ἐρήμωσεν μάκαιραν ἑστίαν:
<pind. i. 4.18> νῦν δ' αὖ μετὰ χειμέριον ποικίλων μηνῶν ζόφον
<pind. i. 4.18b> χθὼν ὥτε φοινικέοισιν ἄνθησεν ῥόδοις
<pind. i. 4.19> δαιμόνων βουλαῖς. ὁ κινητὴρ δὲ γᾶς ̓Ογχηστὸν οἰκέων
<pind. i. 4.20> καὶ γέφυραν ποντιάδα πρὸ Κορίνθου τειχέων,
<pind. i. 4.21> τόνδε πορὼν γενεᾷ θαυμαστὸν ὕμνον
<pind. i. 4.22> ἐκ λεχέων ἀνάγει φάμαν παλαιὰν
<pind. i. 4.23> εὐκλέων ἔργων: ἐν ὕπνῳ γὰρ πέσεν: ἀλλ' ἀνεγειρομένα χρῶτα λάμπει,
<pind. i. 4.24> ̓Αωσφόρος θαητὸς ὣς ἄστροις ἐν ἄλλοις:
<pind. i. 4.25> ἅ τε κἀν γουνοῖς ̓Αθανᾶν ἅρμα καρύξαισα νικᾶν
<pind. i. 4.26> ἔν τ' ̓Αδραστείοις ἀέθλοις Σικυῶνος ὤπασεν
<pind. i. 4.27> τοιάδε τῶν τότ' ἐόντων φύλλ' ἀοιδᾶν.
<pind. i. 4.28> οὐδὲ παναγυρίων ξυνᾶν ἀπεῖχον
<pind. i. 4.29> καμπύλον δίφρον, Πανελλάνεσσι δ' ἐριζόμενοι δαπάνᾳ χαῖρον ἵππων.
<pind. i. 4.30> τῶν ἀπειράτων γὰρ ἄγνωστοι σιωπαί,
<pind. i. 4.31> ἔστιν δ' ἀφάνεια τύχας καὶ μαρναμένων,
<pind. i. 4.32> πρὶν τέλος ἄκρον ἱκέσθαι:
<pind. i. 4.33> τῶν τε γὰρ καὶ τῶν διδοῖ:
<pind. i. 4.34> καὶ κρέσσον' ἀνδρῶν χειρόνων
<pind. i. 4.35> ἔσφαλε τέχνα καταμάρψαις'. ἴστε μὰν Αἴαντος ἀλκὰν φοίνιον, τὰν ὀψίᾳ
<pind. i. 4.36> ἐν νυκτὶ ταμὼν περὶ ᾧ φασγάνῳ, μομφὰν ἔχει παίδεσσιν ̔Ελλάνων ὅσοι Τρῴανδ' ἔβαν.
<pind. i. 4.37> ἀλλ' ̔́Ομηρός τοι τετίμακεν δι' ἀνθρώπων, ὃς αὐτοῦ
<pind. i. 4.38> πᾶσαν ὀρθώσαις ἀρετὰν κατὰ ῥάβδον ἔφρασεν
<pind. i. 4.39> θεσπεσίων ἐπέων λοιποῖς ἀθύρειν.
<pind. i. 4.40> τοῦτο γὰρ ἀθάνατον φωνᾶεν ἕρπει,
<pind. i. 4.41> εἴ τις εὖ εἴπῃ τι: καὶ πάγκαρπον ἐπὶ χθόνα καὶ διὰ πόντον βέβακεν
<pind. i. 4.42> ἑργμάτων ἀκτὶς καλῶν ἄσβεστος αἰεί.
<pind. i. 4.43> προφρόνων Μοισᾶν τύχοιμεν, κεῖνον ἅψαι πυρσὸν ὕμνων
<pind. i. 4.44> καὶ Μελίσσῳ, παγκρατίου στεφάνωμ' ἐπάξιον,
<pind. i. 4.45> ἔρνεϊ Τελεσιάδα. τόλμᾳ γὰρ εἰκὼς
<pind. i. 4.46> θυμὸν ἐριβρεμετᾶν θηρῶν λεόντων
<pind. i. 4.47> ἐν πόνῳ, μῆτιν δ' ἀλώπηξ, αἰετοῦ ἅ τ' ἀναπιτναμένα ῥόμβον ἴσχει.
<pind. i. 4.48> χρὴ δὲ πᾶν ἔρδοντα μαυρῶσαι τὸν ἐχθρόν.
<pind. i. 4.49> οὐ γὰρ φύσιν ̓Ωαριωνείαν ἔλαχεν:
<pind. i. 4.50> ἀλλ' ὀνοτὸς μὲν ἰδέσθαι,
<pind. i. 4.51> συμπεσεῖν δ' ἀκμᾷ βαρύς.
<pind. i. 4.52> καίτοι πότ' ̓Ανταίου δόμους
<pind. i. 4.53> Θηβᾶν ἀπὸ Καδμεϊᾶν μορφὰν βραχύς, ψυχὰν δ' ἄκαμπτος, προσπαλαίσων ἦλθ' ἀνὴρ
<pind. i. 4.54> τὰν πυροφόρον Λιβύαν, κρανίοις ὄφρα ξένων ναὸν Ποσειδάωνος ἐρέφοντα σχέθοι,
<pind. i. 4.55> υἱὸς ̓Αλκμήνας: ὃς Οὐλυμπόνδ' ἔβα, γαίας τε πάσας
<pind. i. 4.56> καὶ βαθύκρημνον πολιᾶς ἁλὸς ἐξευρὼν θέναρ,
<pind. i. 4.57> ναυτιλίαισί τε πορθμὸν ἁμερώσαις.
<pind. i. 4.58> νῦν δὲ παρ' Αἰγιόχῳ κάλλιστον ὄλβον
<pind. i. 4.59> ἀμφέπων ναίει, τετίματαί τε πρὸς ἀθανάτων φίλος, ̔́Ηβαν τ' ὀπυίει,
<pind. i. 4.60> χρυσέων οἴκων ἄναξ καὶ γαμβρὸς ̔́Ηρας.
<pind. i. 4.61> τῷ μὲν ̓Αλεκτρᾶν ὕπερθεν δαῖτα πορσύνοντες ἀστοὶ
<pind. i. 4.62> καὶ νεόδματα στεφανώματα βωμῶν αὔξομεν
<pind. i. 4.63> ἔμπυρα χαλκοαρᾶν ὀκτὼ θανόντων,
<pind. i. 4.64> τοὺς Μεγάρα τέκε οἱ Κρειοντὶς υἱούς:
<pind. i. 4.65> τοῖσιν ἐν δυθμαῖσιν αὐγᾶν φλὸξ ἀνατελλομένα συνεχὲς παννυχίζει
<pind. i. 4.66> αἰθέρα κνισάεντι λακτίζοισα καπνῷ,
<pind. i. 4.67> καὶ δεύτερον ἆμαρ ἐτείων τέρμ' ἀέθλων
<pind. i. 4.68> γίνεται, ἰσχύος ἔργον.
<pind. i. 4.69> ἔνθα λευκωθεὶς κάρα
<pind. i. 4.70> μύρτοις ὅδ' ἀνὴρ διπλόαν
<pind. i. 4.71> νίκαν ἀνεφάνατο παίδων τε τρίταν πρόσθεν, κυβερνατῆρος οἰακοστρόφου
<pind. i. 4.72> γνώμᾳ πεπιθὼν πολυβούλῳ. σὺν ̓Ορσέᾳ δέ νιν κωμάξομαι, τερπνὰν ἐπιστάζων χάριν.
<pind. i. 5.1> μᾶτερ ̔Αλίου πολυώνυμε Θεία,
<pind. i. 5.2> σέο ἕκατι καὶ μεγασθενῆ νόμισαν
<pind. i. 5.3> χρυσὸν ἄνθρωποι περιώσιον ἄλλων:
<pind. i. 5.4> καὶ γὰρ ἐριζόμεναι
<pind. i. 5.5> νᾶες ἐν πόντῳ καὶ ὑφ' ἅρμασιν ἵπποι
<pind. i. 5.6> διὰ τεάν, ὤνασσα, τιμὰν ὠκυδινάτοις ἐν ἁμίλλαισι θαυμασταὶ πέλονται:
<pind. i. 5.7> ἔν τ' ἀγωνίοις ἀέθλοισι ποθεινὸν
<pind. i. 5.8> κλέος ἔπραξεν, ὅντιν' ἀθρόοι στέφανοι
<pind. i. 5.9> χερσὶ νικάσαντ' ἀνέδησαν ἔθειραν
<pind. i. 5.10> ἢ ταχυτᾶτι ποδῶν.
<pind. i. 5.11> κρίνεται δ' ἀλκὰ διὰ δαίμονας ἀνδρῶν.
<pind. i. 5.12> δύο δέ τοι ζωᾶς ἄωτον μοῦνα ποιμαίνοντι τὸν ἄλπνιστον εὐανθεῖ σὺν ὄλβῳ,
<pind. i. 5.13> εἴ τις εὖ πάσχων λόγον ἐσλὸν ἀκούῃ.
<pind. i. 5.14> μὴ μάτευε Ζεὺς γενέσθαι: πάντ' ἔχεις,
<pind. i. 5.15> εἴ σε τούτων μοῖρ' ἐφίκοιτο καλῶν.
<pind. i. 5.16> θνατὰ θνατοῖσι πρέπει.
<pind. i. 5.17> τὶν δ' ἐν ̓Ισθμῷ διπλόα θάλλοις' ἀρετά,
<pind. i. 5.18> Φυλακίδα, κεῖται, Νεμέα δὲ καὶ ἀμφοῖν,
<pind. i. 5.19> Πυθέᾳ τε παγκρατίου. τὸ δ' ἐμὸν
<pind. i. 5.20> οὐκ ἄτερ Αἰακιδᾶν κέαρ ὕμνων γεύεται:
<pind. i. 5.21> σὺν Χάρισιν δ' ἔμολον Λάμπωνος υἱοῖς
<pind. i. 5.22> τάνδ' ἐς εὔνομον πόλιν. εἰ δὲ τέτραπται
<pind. i. 5.23> θεοδότων ἔργων κέλευθον ἂν καθαράν,
<pind. i. 5.24> μὴ φθόνει κόμπον τὸν ἐοικότ' ἀοιδᾷ
<pind. i. 5.25> κιρνάμεν ἀντὶ πόνων.
<pind. i. 5.26> καὶ γὰρ ἡρώων ἀγαθοὶ πολεμισταὶ
<pind. i. 5.27> λόγον ἐκέρδαναν, κλέονται δ' ἔν τε φορμίγγεσσιν ἐν αὐλῶν τε παμφώνοις ὁμοκλαῖς
<pind. i. 5.28> μυρίον χρόνον: μελέταν δὲ σοφισταῖς
<pind. i. 5.29> Διὸς ἕκατι πρόσβαλον σεβιζόμενοι:
<pind. i. 5.30> ἐν μὲν Αἰτωλῶν θυσίαισι φαενναῖς
<pind. i. 5.31> Οἰνεί̈δαι κρατεροί,
<pind. i. 5.32> ἐν δὲ Θήβαις ἱπποσόας ̓Ιόλαος
<pind. i. 5.33> γέρας ἔχει, Περσεὺς δ' ἐν ̓́Αργει, Κάστορος δ' αἰχμὰ Πολυδεύκεος τ' ἐπ' Εὐρώτα ῥεέθροις.
<pind. i. 5.34> ἀλλ' ἐν Οἰνώνᾳ μεγαλήτορες ὀργαὶ
<pind. i. 5.35> Αἰακοῦ παίδων τε: τοὶ καὶ σὺν μάχαις
<pind. i. 5.36> δὶς πόλιν Τρώων πράθον ἑσπόμενοι
<pind. i. 5.37> ̔Ηρακλῆϊ πρότερον,
<pind. i. 5.38> καὶ σὺν ̓Ατρείδαις. ἔλα νῦν μοι πεδόθεν:
<pind. i. 5.39> λέγε, τίνες Κύκνον, τίνες ̔́Εκτορα πέφνον,
<pind. i. 5.40> καὶ στράταρχον Αἰθιόπων ἄφοβον
<pind. i. 5.41> Μέμνονα χαλκοάραν: τίς ἄρ' ἐσλὸν Τήλεφον
<pind. i. 5.42> τρῶσεν ἑῷ δορὶ Καί̈κου παρ' ὄχθαις;
<pind. i. 5.43> τοῖσιν Αἴγιναν προφέρει στόμα πάτραν
<pind. i. 5.44> διαπρεπέα νᾶσον: τετείχισται δὲ πάλαι
<pind. i. 5.45> πύργος ὑψηλαῖς ἀρεταῖς ἀναβαίνειν.
<pind. i. 5.46> πολλὰ μὲν ἀρτιεπὴς
<pind. i. 5.47> γλῶσσά μοι τοξεύματ' ἔχει περὶ κείνων
<pind. i. 5.48> κελαδέσαι: καὶ νῦν ἐν ̓́Αρει μαρτυρήσαι κεν πόλις Αἴαντος ὀρθωθεῖσα ναύταις
<pind. i. 5.49> ἐν πολυφθόρῳ Σαλαμὶς Διὸς ὄμβρῳ
<pind. i. 5.50> ἀναρίθμων ἀνδρῶν χαλαζάεντι φόνῳ.
<pind. i. 5.51> ἀλλ' ὅμως καύχημα κατάβρεχε σιγᾷ:
<pind. i. 5.52> Ζεὺς τά τε καὶ τὰ νέμει,
<pind. i. 5.53> Ζεὺς ὁ πάντων κύριος. ἐν δ' ἐρατεινῷ
<pind. i. 5.54> μέλιτι καὶ τοιαίδε τιμαὶ καλλίνικον χάρμ' ἀγαπάζοντι. μαρνάσθω τις ἔρδων
<pind. i. 5.55> ἀμφ' ἀέθλοισιν γενεὰν Κλεονίκου
<pind. i. 5.56> ἐκμαθών: οὔτοι τετύφλωται μακρὸς
<pind. i. 5.57> μόχθος ἀνδρῶν: οὐδ' ὁπόσαι δαπάναι
<pind. i. 5.58> ἐλπίδων ἔκνις' ὄπιν.
<pind. i. 5.59> αἰνέω καὶ Πυθέαν ἐν γυιοδάμαις
<pind. i. 5.60> Φυλακίδᾳ πλαγᾶν δρόμον εὐθυπορῆσαι
<pind. i. 5.61> χερσὶ δεξιόν, νόῳ ἀντίπαλον.
<pind. i. 5.62> λάμβανέ οἱ στέφανον, φέρε δ' εὔμαλλον μίτραν,
<pind. i. 5.63> καὶ πτερόεντα νέον σύμπεμψον ὕμνον.
<pind. i. 6.1> θάλλοντος ἀνδρῶν ὡς ὅτε συμποσίου
<pind. i. 6.2> δεύτερον κρητῆρα Μοισαίων μελέων
<pind. i. 6.3> κίρναμεν Λάμπωνος εὐάθλου γενεᾶς ὕπερ, ἐν Νεμέᾳ μὲν πρῶτον, ὦ Ζεῦ,
<pind. i. 6.4> τίν γ' ἄωτον δεξάμενοι στεφάνων,
<pind. i. 6.5> νῦν αὖτε ̓Ισθμοῦ δεσπότᾳ
<pind. i. 6.6> Νηρεί̈δεσσί τε πεντήκοντα, παίδων ὁπλοτάτου
<pind. i. 6.7> Φυλακίδα νικῶντος. εἴη δὲ τρίτον
<pind. i. 6.8> σωτῆρι πορσαίνοντας ̓Ολυμπίῳ Αἴγιναν κάτα
<pind. i. 6.9> σπένδειν μελιφθόγγοις ἀοιδαῖς.
<pind. i. 6.10> εἰ γάρ τις ἀνθρώπων δαπάνᾳ τε χαρεὶς
<pind. i. 6.11> καὶ πόνῳ πράσσει θεοδμάτους ἀρετάς,
<pind. i. 6.12> σύν τέ οἱ δαίμων φυτεύει δόξαν ἐπήρατον, ἐσχατιαῖς ἤδη πρὸς ὄλβου
<pind. i. 6.13> βάλλετ' ἄγκυραν θεότιμος ἐών.
<pind. i. 6.14> τοίαισιν ὀργαῖς εὔχεται
<pind. i. 6.15> ἀντιάσαις ̓Αί̈δαν γῆράς τε δέξασθαι πολιὸν
<pind. i. 6.16> ὁ Κλεονίκου παῖς: ἐγὼ δ' ὑψίθρονον
<pind. i. 6.17> Κλωθὼ κασιγνήτας τε προσεννέπω ἑσπέσθαι κλυταῖς
<pind. i. 6.18> ἀνδρὸς φίλου Μοίρας ἐφετμαῖς.
<pind. i. 6.19> ὔμμε τ', ὦ χρυσάρματοι Αἰακίδαι,
<pind. i. 6.20> τέθμιόν μοι φαμὶ σαφέστατον ἔμμεν
<pind. i. 6.21> τάνδ' ἐπιστείχοντα νᾶσον ῥαινέμεν εὐλογίαις.
<pind. i. 6.22> μυρίαι δ' ἔργων καλῶν τέτμηνθ' ἑκατόμπεδοι ἐν σχερῷ κέλευθοι,
<pind. i. 6.23> καὶ πέραν Νείλοιο παγᾶν καὶ δι' ̔Υπερβορέους:
<pind. i. 6.24> οὐδ' ἔστιν οὕτω βάρβαρος οὔτε παλίγγλωσσος πόλις,
<pind. i. 6.25> ἅτις οὐ Πηλέος ἀί̈ει κλέος ἥρωος, εὐδαίμονος γαμβροῦ θεῶν,
<pind. i. 6.26> οὐδ' ἅτις Αἴαντος Τελαμωνιάδα
<pind. i. 6.27> καὶ πατρός: τὸν χαλκοχάρμαν ἐς πόλεμον
<pind. i. 6.28> ἆγε σὺν Τιρυνθίοισι πρόφρονα σύμμαχον ἐς Τρωί̈αν, ἥρωσι μόχθον,
<pind. i. 6.29> Λαομεδοντίαν ὑπὲρ ἀμπλακίαν
<pind. i. 6.30> ἐν ναυσὶν ̓Αλκμήνας τέκος.
<pind. i. 6.31> εἷλε δὲ Περγαμίαν, πέφνεν δὲ σὺν κείνῳ Μερόπων
<pind. i. 6.32> ἔθνεα καὶ τὸν βουβόταν οὔρεϊ ἴσον
<pind. i. 6.33> Φλέγραισιν εὑρὼν ̓Αλκυονῆ, σφετέρας δ' οὐ φείσατο
<pind. i. 6.34> χερσὶν βαρυφθόγγοιο νευρᾶς
<pind. i. 6.35> ̔Ηρακλέης. ἀλλ' Αἰακίδαν καλέων
<pind. i. 6.36> ἐς πλόον κεῖνον κύρησε δαινυμένων.
<pind. i. 6.37> τὸν μὲν ἐν ῥινῷ λέοντος στάντα κελήσατο νεκταρέαις σπονδαῖσιν ἄρξαι
<pind. i. 6.38> καρτεραίχμαν ̓Αμφιτρυωνιάδαν,
<pind. i. 6.39> ἄνδωκε δ' αὐτῷ φέρτατος
<pind. i. 6.40> οἰνοδόκον φιάλαν χρυσῷ πεφρικυῖαν Τελαμών,
<pind. i. 6.41> ὁ δ' ἀνατείναις οὐρανῷ χεῖρας ἀμάχους
<pind. i. 6.42> αὔδασε τοιοῦτον ἔπος: âεἴ ποτ' ἐμάν, ὦ Ζεῦ πάτερ,
<pind. i. 6.43> θυμῷ ἐθέλων ἀρὰν ἄκουσας,
<pind. i. 6.44> νῦν σε, νῦν εὐχαῖς ὑπὸ θεσπεσίαις
<pind. i. 6.45> λίσσομαι παῖδα θρασὺν ἐξ ̓Εριβοίας
<pind. i. 6.46> ἀνδρὶ τῷδε, ξεῖνον ἀμὸν μοιρίδιον τελέσαι,
<pind. i. 6.47> τὸν μὲν ἄρρηκτον φυάν, ὥσπερ τόδε δέρμα με νῦν περιπλανᾶται
<pind. i. 6.48> θηρός, ὃν πάμπρωτον ἄθλων κτεῖνά ποτ' ἐν Νεμέᾳ:
<pind. i. 6.49> θυμὸς δ' ἑπέσθω.â ταῦτ' ἄρα οἱ φαμένῳ πέμψεν θεὸς
<pind. i. 6.50> ἀρχὸν οἰωνῶν μέγαν αἰετόν: ἁδεῖα δ' ἔνδον νιν ἔκνιξεν χάρις,
<pind. i. 6.51> εἶπέν τε φωνήσαις ἅτε μάντις ἀνήρ:
<pind. i. 6.52> â ἔσσεταί τοι παῖς, ὃν αἰτεῖς, ὦ Τελαμών:
<pind. i. 6.53> καί νιν ὄρνιχος φανέντος κέκλε' ἐπώνυμον εὐρυβίαν Αἴαντα, λαῶν
<pind. i. 6.54> ἐν πόνοις ἔκπαγλον ̓Ενυαλίου.â
<pind. i. 6.55> ὣς ἆρα εἰπὼν αὐτίκα
<pind. i. 6.56> ἕζετ'. ἐμοὶ δὲ μακρὸν πάσας ἀναγήσασθ' ἀρετάς:
<pind. i. 6.57> Φυλακίδᾳ γὰρ ἦλθον, ὦ Μοῖσα, ταμίας
<pind. i. 6.58> Πυθέᾳ τε κώμων Εὐθυμένει τε. τὸν ̓Αργείων τρόπον
<pind. i. 6.59> εἰρήσεταί που κἀν βραχίστοις.
<pind. i. 6.60> ἄραντο γὰρ νίκας ἀπὸ παγκρατίου
<pind. i. 6.61> τρεῖς ἀπ' ̓Ισθμοῦ, τὰς δ' ἀπ' εὐφύλλου Νεμέας,
<pind. i. 6.62> ἀγλαοὶ παῖδές τε καὶ μάτρως: ἀνὰ δ' ἄγαγον ἐς φάος οἵαν μοῖραν ὕμνων:
<pind. i. 6.63> τὰν Ψαλυχιδᾶν δὲ πάτραν Χαρίτων
<pind. i. 6.64> ἄρδοντι καλλίστᾳ δρόσῳ,
<pind. i. 6.65> τόν τε Θεμιστίου ὀρθώσαντες οἶκον τάνδε πόλιν
<pind. i. 6.66> θεοφιλῆ ναίοισι. Λάμπων δὲ μελέταν
<pind. i. 6.67> ἔργοις ὀπάζων ̔Ησιόδου μάλα τιμᾷ τοῦτ' ἔπος,
<pind. i. 6.68> υἱοῖσί τε φράζων παραινεῖ,
<pind. i. 6.69> ξυνὸν ἄστει κόσμον ἑῷ προσάγων,
<pind. i. 6.70> καὶ ξένων εὐεργεσίαις ἀγαπᾶται,
<pind. i. 6.71> μέτρα μὲν γνώμᾳ διώκων, μέτρα δὲ καὶ κατέχων:
<pind. i. 6.72> γλῶσσα δ' οὐκ ἔξω φρενῶν: φαίης κέ νιν ἀνδράσιν ἀθληταῖσιν ἔμμεν
<pind. i. 6.73> Ναξίαν πέτραις ἐν ἄλλαις χαλκοδάμαντ' ἀκόναν.
<pind. i. 6.74> πίσω σφε Δίρκας ἁγνὸν ὕδωρ, τὸ βαθύζωνοι κόραι
<pind. i. 6.75> χρυσοπέπλου Μναμοσύνας ἀνέτειλαν παρ' εὐτειχέσιν Κάδμου πύλαις.
<pind. i. 7.1> τίνι τῶν πάρος, ὦ μάκαιρα Θήβα,
<pind. i. 7.2> καλῶν ἐπιχωρίων μάλιστα θυμὸν τεὸν
<pind. i. 7.3> εὔφρανας; ἦ ῥα χαλκοκρότου πάρεδρον
<pind. i. 7.4> Δαμάτερος ἁνίκ' εὐρυχαίταν
<pind. i. 7.5> ἄντειλας Διόνυσον; ἢ χρυσῷ μεσονύκτιον νίφοντα δεξαμένα τὸν φέρτατον θεῶν,
<pind. i. 7.6> ὁπότ' ̓Αμφιτρύωνος ἐν θυρέτροις
<pind. i. 7.7> σταθεὶς ἄλοχον μετῆλθεν ̔Ηρακλείοις γοναῖς;
<pind. i. 7.8> ἢ ὅτ' ἀμφὶ πυκναῖς Τειρεσίαο βουλαῖς;
<pind. i. 7.9> ἢ ὅτ' ἀμφ' ̓Ιόλαον ἱππόμητιν;
<pind. i. 7.10> ἢ Σπαρτῶν ἀκαμαντολογχᾶν; ἢ ὅτε καρτερᾶς ̓́Αδραστον ἐξ ἀλαλᾶς ἄμπεμψας ὀρφανὸν
<pind. i. 7.11> μυρίων ἑτάρων ἐς ̓́Αργος ἵππιον;
<pind. i. 7.12> ἢ Δωρίδ' ἀποικίαν οὕνεκεν ὀρθῷ
<pind. i. 7.13> ἔστασας ἐπὶ σφυρῷ
<pind. i. 7.14> Λακεδαιμονίων, ἕλον δ' ̓Αμύκλας
<pind. i. 7.15> Αἰγεῖδαι σέθεν ἔκγονοι, μαντεύμασι Πυθίοις;
<pind. i. 7.16> ἀλλὰ παλαιὰ γὰρ
<pind. i. 7.17> εὕδει χάρις, ἀμνάμονες δὲ βροτοί,
<pind. i. 7.18> ὅ τι μὴ σοφίας ἄωτον ἄκρον
<pind. i. 7.19> κλυταῖς ἐπέων ῥοαῖσιν ἐξίκηται ζυγέν.
<pind. i. 7.20> κώμαζ' ἔπειτεν ἁδυμελεῖ σὺν ὕμνῳ
<pind. i. 7.21> καὶ Στρεψιάδᾳ: φέρει γὰρ ̓Ισθμοῖ
<pind. i. 7.22> νίκαν παγκρατίου: σθένει τ' ἔκπαγλος ἰδεῖν τε μορφάεις: ἄγει τ' ἀρετὰν οὐκ αἴσχιον φυᾶς.
<pind. i. 7.23> φλέγεται δὲ ἰοπλόκοισι Μοίσαις,
<pind. i. 7.24> μάτρωί̈ θ' ὁμωνύμῳ δέδωκε κοινὸν θάλος,
<pind. i. 7.25> χάλκασπις ᾧ πότμον μὲν ̓́Αρης ἔμιξεν,
<pind. i. 7.26> τιμὰ δ' ἀγαθοῖσιν ἀντίκειται.
<pind. i. 7.27> ἴστω γὰρ σαφὲς ὅστις ἐν ταύτᾳ νεφέλᾳ χάλαζαν αἵματος πρὸ φίλας πάτρας ἀμύνεται,
<pind. i. 7.28> λοιγὸν ἄντα φέρων ἐναντίῳ στρατῷ,
<pind. i. 7.29> ἀστῶν γενεᾷ μέγιστον κλέος αὔξων
<pind. i. 7.30> ζώων τ' ἀπὸ καὶ θανών.
<pind. i. 7.31> τὺ δέ, Διοδότοιο παῖ, μαχατὰν
<pind. i. 7.32> αἰνέων Μελέαγρον, αἰνέων δὲ καὶ ̔́Εκτορα
<pind. i. 7.33> ̓Αμφιάρηόν τε,
<pind. i. 7.34> εὐανθέ' ἀπέπνευσας ἁλικίαν
<pind. i. 7.35> προμάχων ἀν' ὅμιλον, ἔνθ' ἄριστοι
<pind. i. 7.36> ἔσχον πολέμοιο νεῖκος ἐσχάταις ἐλπίσιν.
<pind. i. 7.37> ἔτλαν δὲ πένθος οὐ φατόν: ἀλλὰ νῦν μοι
<pind. i. 7.38> Γαιάοχος εὐδίαν ὄπασσεν
<pind. i. 7.39> ἐκ χειμῶνος. ἀείσομαι χαίταν στεφάνοισιν ἁρμόσαις. ὁ δ' ἀθανάτων μὴ θρασσέτω φθόνος,
<pind. i. 7.40> ὅ τι τερπνὸν ἐφάμερον διώκων
<pind. i. 7.41> ἕκαλος ἔπειμι γῆρας ἔς τε τὸν μόρσιμον
<pind. i. 7.42> αἰῶνα. θνᾴσκομεν γὰρ ὁμῶς ἅπαντες:
<pind. i. 7.43> δαίμων δ' ἄϊσος: τὰ μακρὰ δ' εἴ τις
<pind. i. 7.44> παπταίνει, βραχὺς ἐξικέσθαι χαλκόπεδον θεῶν ἕδραν: ὅτι πτερόεις ἔρριψε Πάγασος
<pind. i. 7.45> δεσπόταν ἐθέλοντ' ἐς οὐρανοῦ σταθμοὺς
<pind. i. 7.46> ἐλθεῖν μεθ' ὁμάγυριν Βελλεροφόνταν
<pind. i. 7.47> Ζηνός: τὸ δὲ πὰρ δίκαν
<pind. i. 7.48> γλυκὺ πικροτάτα μένει τελευτά.
<pind. i. 7.49> ἄμμι δ', ὦ χρυσέᾳ κόμᾳ θάλλων, πόρε, Λοξία,
<pind. i. 7.50> τεαῖσιν ἁμίλλαισιν
<pind. i. 7.51> εὐανθέα καὶ Πυθόϊ στέφανον.
<pind. i. 8.1> Κλεάνδρῳ τις ἁλικίᾳ τε λύτρον
<pind. i. 8.2> εὔδοξον, ὦ νέοι, καμάτων
<pind. i. 8.3> πατρὸς ἀγλαὸν Τελεσάρχου παρὰ πρόθυρον ἰὼν ἀνεγειρέτω
<pind. i. 8.4> κῶμον, ̓Ισθμιάδος τε νίκας ἄποινα, καὶ Νεμέᾳ
<pind. i. 8.5> ἀέθλων ὅτι κράτος ἐξεῦρε. τῷ καὶ ἐγώ, καίπερ ἀχνύμενος θυμόν, αἰτέομαι χρυσέαν καλέσαι Μοῖσαν. ἐκ μεγάλων δὲ πενθέων λυθέντες
<pind. i. 8.6> μήτ' ἐν ὀρφανίᾳ πέσωμεν στεφάνων,
<pind. i. 8.7> μήτε κάδεα θεράπευε: παυσάμενοι δ' ἀπρήκτων κακῶν
<pind. i. 8.8> γλυκύ τι δαμωσόμεθα καὶ μετὰ πόνον:
<pind. i. 8.9> ἐπειδὴ τὸν ὑπὲρ κεφαλᾶς
<pind. i. 8.10> τὸν Ταντάλου λίθον παρά τις ἔτρεψεν ἄμμι θεός,
<pind. i. 8.11> ἀτόλματον ̔Ελλάδι μόχθον. ἀλλά
<pind. i. 8.12> μοι δεῖμα μὲν παροιχόμενον
<pind. i. 8.13> καρτερὰν ἔπαυσε μέριμναν: τὸ δὲ πρὸ ποδὸς ἄρειον ἀεὶ σκοπεῖν
<pind. i. 8.14> χρῆμα πᾶν. δόλιος γὰρ αἰὼν ἐπ' ἀνδράσι κρέμαται,
<pind. i. 8.15> ἑλίσσων βίου πόρον: ἰατὰ δ' ἔστι βροτοῖς σύν γ' ἐλευθερίᾳ καὶ τά. χρὴ δ' ἀγαθὰν ἐλπίδ' ἀνδρὶ μέλειν: χρὴ δ' ἐν ἑπταπύλοισι Θήβαις τραφέντα
<pind. i. 8.16> Αἰγίνᾳ Χαρίτων ἄωτον προνέμειν,
<pind. i. 8.17> πατρὸς οὕνεκα δίδυμαι γένοντο θύγατρες ̓Ασωπίδων
<pind. i. 8.18> ὁπλόταται, Ζηνί τε ἅδον βασιλέϊ.
<pind. i. 8.19> ὃ τὰν μὲν παρὰ καλλιρόῳ
<pind. i. 8.20> Δίρκᾳ φιλαρμάτου πόλιος ᾤκισσεν ἁγεμόνα:
<pind. i. 8.21> σὲ δ' ἐς νᾶσον Οἰνοπίαν ἐνεγκὼν
<pind. i. 8.22> κοιμᾶτο, δῖον ἔνθα τέκες
<pind. i. 8.23> Αἰακὸν βαρυσφαράγῳ πατρὶ κεδνότατον ἐπιχθονίων: ὃ καὶ
<pind. i. 8.24> δαιμόνεσσι δίκας ἐπείραινε: τοῦ μὲν ἀντίθεοι
<pind. i. 8.25> ἀρίστευον υἱέες υἱέων τ' ἀρηί̈φιλοι παῖδες ἀνορέᾳ χάλκεον στονόεντ' ἀμφέπειν ὅμαδον: σώφρονές τ' ἐγένοντο πινυτοί τε θυμόν.
<pind. i. 8.26> ταῦτα καὶ μακάρων ἐμέμναντ' ἀγοραί,
<pind. i. 8.27> Ζεὺς ὅτ' ἀμφὶ Θέτιος ἀγλαός τ' ἔρισαν Ποσειδᾶν γάμῳ,
<pind. i. 8.28> ἄλοχον εὐειδέ' ἐθέλων ἑκάτερος
<pind. i. 8.29> ἑὰν ἔμμεν: ἔρως γὰρ ἔχεν.
<pind. i. 8.30> ἀλλ' οὔ σφιν ἄμβροτοι τέλεσαν εὐνὰν θεῶν πραπίδες,
<pind. i. 8.31> ἐπεὶ θεσφάτων ἐπάκουσαν: εἶπε δ'
<pind. i. 8.32> εὔβουλος ἐν μέσοισι Θέμις,
<pind. i. 8.33> οὕνεκεν πεπρωμένον ἦν φέρτερον γόνον ἄνακτα πατρὸς τεκεῖν
<pind. i. 8.34> ποντίαν θεόν, ὃς κεραυνοῦ τε κρέσσον ἄλλο βέλος
<pind. i. 8.35> διώξει χερὶ τριόδοντός τ' ἀμαιμακέτου, Δί τε μισγομέναν ἢ Διὸς παρ' ἀδελφεοῖσιν.—âἀλλὰ τὰ μὲν παύσατε: βροτέων δὲ λεχέων τυχοῖσα
<pind. i. 8.36> υἱὸν εἰσιδέτω θανόντ' ἐν πολέμῳ,
<pind. i. 8.37> χεῖρας ̓́Αρεί̈ τ' ἐναλίγκιον στεροπαῖσί τ' ἀκμὰν ποδῶν.
<pind. i. 8.38> τὸ μὲν ἐμὸν Πηλέϊ γάμου θεόμορον
<pind. i. 8.39> ὀπάσσαι γέρας Αἰακίδᾳ,
<pind. i. 8.40> ὅντ' εὐσεβέστατον φάτις ̓Ιωλκοῦ τράφειν πεδίον:
<pind. i. 8.41> ἰόντων δ' ἐς ἄφθιτον ἄντρον εὐθὺς
<pind. i. 8.42> Χείρωνος αὐτίκ' ἀγγελίαι:
<pind. i. 8.43> μηδὲ Νηρέος θυγάτηρ νεικέων πέταλα δὶς ἐγγυαλιζέτω
<pind. i. 8.44> ἄμμιν: ἐν διχομηνίδεσσιν δὲ ἑσπέραις ἐρατὸν
<pind. i. 8.45> λύοι κεν χαλινὸν ὑφ' ἥρωϊ παρθενίας.â ὣς φάτο Κρονίδαις ἐννέποισα θεά: τοὶ δ' ἐπὶ γλεφάροις νεῦσαν ἀθανάτοισιν: ἐπέων δὲ καρπὸς
<pind. i. 8.46> οὐ κατέφθινε. φαντὶ γὰρ ξύν' ἀλέγειν
<pind. i. 8.47> καὶ γάμον Θέτιος ἄνακτα. καὶ νεαρὰν ἔδειξαν σοφῶν
<pind. i. 8.48> στόματ' ἀπείροισιν ἀρετὰν ̓Αχιλέος:
<pind. i. 8.49> ὃ καὶ Μύσιον ἀμπελόεν
<pind. i. 8.50> αἵμαξε Τηλέφου μέλανι ῥαίνων φόνῳ πεδίον,
<pind. i. 8.51> γεφύρωσέ τ' ̓Ατρεί̈δαισι νόστον,
<pind. i. 8.52> ̔Ελέναν τ' ἐλύσατο, Τρωί̈ας
<pind. i. 8.53> ἶνας ἐκταμὼν δορί, ταί νιν ῥύοντό ποτε μάχας ἐναριμβρότου
<pind. i. 8.54> ἔργον ἐν πεδίῳ κορύσσοντα, Μέμνονός τε βίαν
<pind. i. 8.55> ὑπέρθυμον ̔́Εκτορά τ' ἄλλους τ' ἀριστέας: οἷς δῶμα Φερσεφόνας μανύων ̓Αχιλεύς, οὖρος Αἰακιδᾶν, Αἴγιναν σφετέραν τε ῥίζαν πρόφαινεν.
<pind. i. 8.56> τὸν μὲν οὐδὲ θανόντ' ἀοιδαὶ ἔλιπον,
<pind. i. 8.57> ἀλλά οἱ παρά τε πυρὰν τάφον θ' ̔Ελικώνιαι παρθένοι
<pind. i. 8.58> στάν, ἐπὶ θρῆνόν τε πολύφαμον ἔχεαν.
<pind. i. 8.59> ἔδοξ' ἆρα τόδ' ἀθανάτοις,
<pind. i. 8.60> ἐσλόν γε φῶτα καὶ φθίμενον ὕμνοις θεᾶν διδόμεν.
<pind. i. 8.61> τὸ καὶ νῦν φέρει λόγον, ἔσσυταί τε
<pind. i. 8.62> Μοισαῖον ἅρμα Νικοκλέος
<pind. i. 8.63> μνᾶμα πυγμάχου κελαδῆσαι. γεραίρετέ νιν, ὃς ̓́Ισθμιον ἂν νάπος
<pind. i. 8.64> Δωρίων ἔλαχεν σελίνων: ἐπεὶ περικτίονας
<pind. i. 8.65> ἐνίκασε δή ποτε καὶ κεῖνος ἄνδρας ἀφύκτῳ χερὶ κλονέων. τὸν μὲν οὐ κατελέγχει κριτοῦ γενεὰ πατραδελφεοῦ: ἁλίκων τῷ τις ἁβρὸν
<pind. i. 8.66> ἀμφὶ παγκρατίου Κλεάνδρῳ πλεκέτω
<pind. i. 8.67> μυρσίνας στέφανον, ἐπεί νιν ̓Αλκαθόου τ' ἀγὼν σὺν τύχᾳ
<pind. i. 8.68> ἐν ̓Επιδαύρῳ τε νεότας δέκετο πρίν:
<pind. i. 8.69> τὸν αἰνεῖν ἀγαθῷ παρέχει:
<pind. i. 8.70> ἥβαν γὰρ οὐκ ἄπειρον ὑπὸ χειᾷ καλῶν δάμασεν.
