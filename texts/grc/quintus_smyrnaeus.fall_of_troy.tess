<quint. smyrn. 1.1> Εὖθ' ὑπὸ Πηλείωνι δάμη θεοείκελος ̔́Εκτωρ
<quint. smyrn. 1.2> καί ἑ πυρὴ κατέδαψε καὶ ὀστέα γαῖα κεκεύθει,
<quint. smyrn. 1.3> δὴ τότε Τρῶες ἔμιμνον ἀνὰ Πριάμοιο πόληα
<quint. smyrn. 1.4> δειδιότες μένος ἠῢ θρασύφρονος Αἰακίδαο:
<quint. smyrn. 1.5> ἠΰτ' ἐνὶ ξυλοχοισι βόες βλοσυροῖο λέοντος
<quint. smyrn. 1.6> ἐλθέμεν οὐκ ἐθέλουσιν ἐναντίαι, ἀλλὰ φέβουται
<quint. smyrn. 1.7> ἰληδὸν πτώσσουσαι ἀνὰ ῥωπήια πυκνά:
<quint. smyrn. 1.8> ὥς οἱ ἀνὰ πτολίεθρον ὑπέτρεσαν ὄβριμου ἄνδρα
<quint. smyrn. 1.9> μνησάμενοι προτέρων, ὁπόσων ἀπὸ θυμὸν ἴαψεν
<quint. smyrn. 1.10> θύων ̓Ιδαίοιο περὶ προχοῇσι Σκαμάνδρου,
<quint. smyrn. 1.11> ἠδ' ὅσσους φεύγοντας ὑπὸ μέγα τεῖχος ὄλεσσεν,
<quint. smyrn. 1.12> ̔́Εκτορά θ' ὡς ἐδάμασσε καὶ ἀμφείρυσσε πόληι,
<quint. smyrn. 1.13> ἄλλους θ' ὡς ἐδάϊξε δι' ἀκαμάτοιο θαλάσσης
<quint. smyrn. 1.14> ὁππότε δὴ τὰ πρῶτα φέρε Τρώεσσιν ὄλεθρον.
<quint. smyrn. 1.15> τῶν οἵ γε μνησθέντες ἀνὰ πτολίεθρον ἔμιμνον.
<quint. smyrn. 1.16> ἀμφὶ δ' ἄρα σφίσι πένθος ἀνιηρὸν πεπότητο
<quint. smyrn. 1.17> ὡς ἤδη στονόεντι καταιθομένης πυρὶ Τροίης.
<quint. smyrn. 1.18> καὶ τότε Θερμώδοντος ἀπ' εὐρυπόροιο ῥεέθρων
<quint. smyrn. 1.19> ἤλυθε Πενθεσίλεια θεῶν ἐπιειμένη εἶδος,
<quint. smyrn. 1.20> ἄμφω καὶ στονόεντος ἐελδομένη πολέμοιο
<quint. smyrn. 1.21> καὶ μέγ' ἀλευαμένη στυγερὴν καὶ ἀεικέα φήμην,
<quint. smyrn. 1.22> μή τις ἑὸν κατὰ δῆμον ἐλεγχείῃσι χαλέψῃ
<quint. smyrn. 1.23> ἀμφὶ κασιγνήτης, ἧς εἵνεκα πένθος ἄεξεν,
<quint. smyrn. 1.24> ̔Ιππολύτης: τὴν γάρ ῥα κατέκτανε δουρὶ κραταιῷ,
<quint. smyrn. 1.25> οὐ μὲν δή τι ἑκοῦσα, τιτυσκομένη δ' ἐλάθοιο:
<quint. smyrn. 1.26> τοὔνεκ' ἄρα Τροίης ἐρικυδέος ἵκετο γαῖαν.
<quint. smyrn. 1.27> πρὸς δ' ἔτι οἱ τόδε θυμὸς ἀρήιος ὁρμαίνεσκεν,
<quint. smyrn. 1.28> ὄφρα καθηραμένη περὶ λύματα λυγρὰ φόνοιο
<quint. smyrn. 1.29> σμερδαλέας θυέεσσιν ̓Εριννύας ἱλάσσηται,
<quint. smyrn. 1.30> αἵ οἱ ἀδελφειῆς κεχολωμέναι αὐτίχ' ἕποντο
<quint. smyrn. 1.31> ἄφραστοι: κεῖναι γὰρ ἀεὶ περὶ ποσσὶν ἀλιτρῶν
<quint. smyrn. 1.32> στρωφῶντ', οὐδέ τιν' ἐστὶ θεὰς ἀλιτόνθ' ὑπαλύξαι.
<quint. smyrn. 1.33> σὺν δέ οἱ ἄλλαι ἕποντο δυώδεκα πᾶσαι ἀγαυαί,
<quint. smyrn. 1.34> πᾶσαι ἐελδόμεναι πόλεμον καὶ ἀεικέα χάρμην,
<quint. smyrn. 1.35> αἵ οἱ δμωίδες ἔσκον ἀγακλειταί περ ἐοῦσαι:
<quint. smyrn. 1.36> ἀλλ' ἄρα πασάων μέγ' ὑπείρεχε Πενθεσίλεια:
<quint. smyrn. 1.37> ὡς δ' ὅτ' ἀν' οὐρανὸν εὐρὺν ἐν ἀστράσι δῖα σελήνη
<quint. smyrn. 1.38> ἐκπρέπει ἐν πάντεσσιν ἀριζήλη γεγαυῖα
<quint. smyrn. 1.39> αἰθέρος ἀμφιραγέντος ὑπὸ νεφέων ἐριδούπων,
<quint. smyrn. 1.40> εὖτ' ἀνέμων εὕδῃσι μένος μέγα λάβρον ἀέντων:
<quint. smyrn. 1.41> ὣς ἥ γ' ἐν πάσῃσι μετέπρεπεν ἐσσυμένῃσιν.
<quint. smyrn. 1.42> ἔνθ' ἄρ' ἔην Κλονίη Πολεμοῦσά τε Δηρινόη τε
<quint. smyrn. 1.43> Εὐάνδρη τε καὶ ̓Αντάνδρη καὶ δῖα Βρέμουσα
<quint. smyrn. 1.44> ἠδὲ καὶ ̔Ιπποθόη, μετὰ δ' ̔Αρμοθόη κυανῶπις
<quint. smyrn. 1.45> ̓Αλκιβίη τε καὶ ̓Αντιβρότη καὶ Δηριμάχεια,
<quint. smyrn. 1.46> τῇ δ' ἔπι Θερμώδωσα μέγ' ἔγχεϊ κυδιόωσα:
<quint. smyrn. 1.47> τόσσαι ἄρ' ἀμφιέποντο δαΐφρονι Πενθεσιλείῃ:
<quint. smyrn. 1.48> οἵη δ' ἀκαμάτοιο κατέρχεται Οὐλύμποτο
<quint. smyrn. 1.49> ̓Ηὼς μαρμαρέοισιν ἀγαλλομένη φρένας ἵπποις
<quint. smyrn. 1.50> ̔Ωράων μετ' ἐϋπλοκάμων, μετὰ δέ σφισι πάσῃς
<quint. smyrn. 1.51> ἐκπρέπει ἀγλαὸν εἶδος ἀμωμήτοις περ ἐούσῃς:
<quint. smyrn. 1.52> τοίη Πενθεσίλεια μόλεν ποτὶ Τρώιον ἄστυ
<quint. smyrn. 1.53> ἔξοχος ἐν πάσῃσιν ̓Αμαζόσιν: ἀμφὶ δὲ Τρῶες
<quint. smyrn. 1.54> πάντοθεν ἐσσύμενοι μέγ' ἐθάμβεον, εὖτ' ἐσίδοντο
<quint. smyrn. 1.55> ̓́Αρες ἀκαμάτοιο βαθυκνήμιδα θύγατρα
<quint. smyrn. 1.56> εἰδομένην μακάρεσσιν, ἐπεί ῥά οἱ ἀμφὶ προσώπῳ
<quint. smyrn. 1.57> ἄμφω σμερδαλέον τε καὶ ἀγλαὸν εἶδος ὀρώρει,
<quint. smyrn. 1.58> μειδιόως' ἐρατεινόν, ὑπ' ὀφρύσι δ' ἱμερόεντες
<quint. smyrn. 1.59> ὀφθαλμοὶ μάρμαιρον ἀλίγκιον ἀκτίνεσσιν,
<quint. smyrn. 1.60> αἰδὼς δ' ἀμφερύθηνε παρήια, τῶν δ' ἐφύπερθε
<quint. smyrn. 1.61> θεσπεσίη ἐπέκειτο χάρις καταειμένη ἀλκήν.
<quint. smyrn. 1.62> λαοὶ δ' ἀμφεγάνυντο καὶ ἀχνύμενοι τὸ πάροιθεν:
<quint. smyrn. 1.63> ὡς δ' ὁπότ' ἀθρήσαντες ἀπ' οὔρεος ἀγροιῶται
<quint. smyrn. 1.64> ̓͂Ιριν ἀνεγρομένην ἐξ εὐρυπόροιο θαλάσσης,
<quint. smyrn. 1.65> ὄμβρου ὅτ' ἰσχανόωσι θεουδέος, ὁππότ' ἀλωαὶ
<quint. smyrn. 1.66> ἤδη ἀπαυαίνονται ἐελδόμεναι Διὸς ὕδωρ,
<quint. smyrn. 1.67> ὀψὲ δ' ὑπηχλύνθη μέγας οὐρανός, οἱ δ' ἐσιδόντες
<quint. smyrn. 1.68> ἐσθλὸν σῆμ' ἀνέμοιο καὶ ὑετοῦ ἐγγὺς ἐόντος
<quint. smyrn. 1.69> χαίρουσιν, τὸ πάροιθεν ἐπιστενάχοντες ἀρούραις:
<quint. smyrn. 1.70> ὣς ἄρα Τρώιοι υἷες, ὅτ' ἔδρακον ἔνδοθι πάτρης
<quint. smyrn. 1.71> δεινὴν Πενθεσίλειαν ἐπὶ πτόλεμον μεμαυῖαν,
<quint. smyrn. 1.72> γήθεον: ἐλπωρὴ γὰρ ὅτ' ἐς φρένας ἀνδρὸς ἵκηται
<quint. smyrn. 1.73> ἀμφ' ἀγαθοῦ, στονόεσσαν ἀμαλδύνει κακότητα.
<quint. smyrn. 1.74> τοὔνεκα καὶ Πριάμοιο νόος πολέα στενάχοντος
<quint. smyrn. 1.75> καὶ μέγ' ἀκηχεμένοιο περὶ φρεσὶ τυτθὸν ἰάνθη:
<quint. smyrn. 1.76> ὡς δ' ὅτ' ἀνὴρ ἀλαοῖσιν ἐπ' ὄμμασι πολλὰ μογήσας
<quint. smyrn. 1.77> ἱμείρων ἰδέειν ἱερὸν φάος ἢ θανέεσθαι
<quint. smyrn. 1.78> ἢ πόνῳ ἰητῆρος ἀμύμονος ἠὲ θεοῖο
<quint. smyrn. 1.79> ὄμματ' ἀπαχλύσαντος ἴδῃ φάος ἠριγενείης,
<quint. smyrn. 1.80> οὐ μὲν ὅσον τὸ πάροιθεν, ὅμως δ' ἄρα βαιὸν ἰάνθη
<quint. smyrn. 1.81> πολλῆς ἐκ κακότητος, ἔχει δ' ἔτι πήματος ἄλγος
<quint. smyrn. 1.82> αἰνὸν ὑπὸ βλεφάροισι λελειμμένον: ὣς ἄρα δεινὴν
<quint. smyrn. 1.83> υἱὸς Λαομέδοντος ἐσέδρακε Πενθεσίλειαν:
<quint. smyrn. 1.84> παῦρον μὲν γήθησε, τὸ δὲ πλέον εἰσέτι παίδων
<quint. smyrn. 1.85> ἄχνυτ' ἀποκταμένων. ἄγε δ' εἰς ἑὰ δώματ' ἄνασσαν,
<quint. smyrn. 1.86> καί μιν προφρονέως τίεν ἔμπεδον εὖτε θύγατρα
<quint. smyrn. 1.87> τηλόθι νοστήσασαν ἐεικοστῷ λυκάβαντι,
<quint. smyrn. 1.88> καί οἱ δόρπον ἔτευξε πανείδατον, οἷον ἔδουσι
<quint. smyrn. 1.89> κυδάλιμοι βασιλῆες, ὅτ' ἔθνεα δῃώσαντες
<quint. smyrn. 1.90> δαίνυντ' ἐν θαλίῃσιν ἀγαλλόμενοι περὶ νίκης:
<quint. smyrn. 1.91> δῶρα δέ οἱ πόρε καλὰ καὶ ὄλβια, πολλὰ δ' ὑπέστη
<quint. smyrn. 1.92> δωσέμεν, ἢν Τρώεσσι δαϊζομένοις ἐπαμύνῃ.
<quint. smyrn. 1.93> ἡ δ' ἄρ' ὑπέσχετο ἔργον, ὃ οὔποτε θνητὸς ἐώλπει,
<quint. smyrn. 1.94> δῃώσειν ̓Αχιλῆα καὶ εὐρέα λαὸν ὀλέσσειν
<quint. smyrn. 1.95> ̓Αργείων, πυρσὸν δὲ νεῶν καθύπερθε βαλέσθαι:
<quint. smyrn. 1.96> νηπίη: οὐδέ τι ᾔδη ἐϋμμελίην ̓Αχιλῆα,
<quint. smyrn. 1.97> ὅσσον ὑπέρτατος ἦεν ἐνὶ φθισήνορι χάρμῃ.
<quint. smyrn. 1.98> τῆς δ' ὡς οὖν ἐπάκουσεν ἐῢς πάϊς ̓Ηετίωνος
<quint. smyrn. 1.99> ̓Ανδρομάχη, μάλα τοῖα φίλῳ προσελέξατο θυμῷ:
<quint. smyrn. 1.100> “ἆ δειλή, τί νυ τόσσα μέγα φρονέους' ἀγορεύεις;
<quint. smyrn. 1.101> οὐ γάρ τοι σθένος ἐστὶν ἀταρβέϊ Πηλείωνι
<quint. smyrn. 1.102> μάρνασθ', ἀλλὰ σοὶ ὦκα φόνον καὶ λοιγὸν ἐφήσει.
<quint. smyrn. 1.103> λευγαλέη, τί μέμηνας ἀνὰ φρένας; ἦ νύ τοι ἄγχι
<quint. smyrn. 1.104> ἕστηκευν Θανάτοιο τέλος καὶ δαίμονος Αἶσα.
<quint. smyrn. 1.105> ̔́Εκτωρ γὰρ σέο πολλὸν ὑπέρτερος ἔπλετο δουρί:
<quint. smyrn. 1.106> ἀλλ' ἐδάμη κρατερός περ ἐών, μέγα δ' ἤκαχε Τρῶας,
<quint. smyrn. 1.107> οἵ ἑ θεὸν ὣς πάντες ἀνὰ πτόλιν εἰσορόωντο:
<quint. smyrn. 1.108> καί μοι ἔην μέγα κῦδος ἰδ' ἀντιθέοις τοκέεσσι
<quint. smyrn. 1.109> ζωὸς ἐών: ὡς εἴ με χυτὴ κατὰ γαῖα κεκεύθει,
<quint. smyrn. 1.110> πρίν ἑ δι' ἀνθερεῶνος ὑπ' ἔγχεϊ θυμὸν ὀλέσσαι.
<quint. smyrn. 1.111> νῦν δ' ἄρ' ἀάσπετον ἄλγος ὀϊζυρῶς ἐσάθρησα,
<quint. smyrn. 1.112> κεῖνον ὅτ' ἀμφὶ πόληα ποδώκεες εἴρυον ἵπποι
<quint. smyrn. 1.113> ἀργαλέως ̓Αχιλῆος, ὅ μ' ἀνέρος εὖνιν ἔθηκε
<quint. smyrn. 1.114> κουριδίου, τό μοι αἰνπὸν ἄχος πέλει ἤματα πάντα.”
<quint. smyrn. 1.115> ὣς φάθ' ἑὸν κατὰ θυμὸν ἐΰσφυρος ̓Ηετιώνη
<quint. smyrn. 1.116> μνησαμένη πόσιος: μάλα γὰρ μέγα πένθος ἀέξει
<quint. smyrn. 1.117> ἀνδρὸς ἀποφθιμένοιο σαόφροσι θηλυτέρῃσιν.
<quint. smyrn. 1.118> ἠέλιος δὲ θοῇσιν ἑλισσόμενος περὶ δίνῃς
<quint. smyrn. 1.119> δύσατ' ἐς ὠκεανοῖο βαθὺν ῥόον, ἤνυτο δ' ἠώς.
<quint. smyrn. 1.120> οἱ δ' ὅτε δὴ παύσαντο ποτοῦ δαιτός τ' ἐρατεινῆς,
<quint. smyrn. 1.121> δὴ τότε που δμῳαὶ στόρεσαν θυμήρεα λέκτρα
<quint. smyrn. 1.122> ἐν Πριάμοιο δόμοισι θρασύφρονι Πενθεσιλείῃ:
<quint. smyrn. 1.123> ἡ δὲ κιοῦς' εὕδεσκεν: ὕπνος δέ οἱ ὄσσε κάλυψε
<quint. smyrn. 1.124> νήδυμος ἀμφιπεσών: μόλε δ' αἰθέρος ἐξ ὑπάτοιο
<quint. smyrn. 1.125> Παλλάδος ἐννεσίῃσι μένος δολόεντος ̓Ονείρου,
<quint. smyrn. 1.126> ὅππως μιν λεύσσουσα κακὸν Τρώεσσι γένηται
<quint. smyrn. 1.127> οἷ τ' αὐτῇ, μεμαυῖα ποτὶ πτολέμου στροφάλιγγα.
<quint. smyrn. 1.128> καὶ τὰ μὲν ὣς ὥρμαινε δαΐφρων Τριτογένεια:
<quint. smyrn. 1.129> τῇ δ' ἄρα λυγρὸς ̓́Ονειρος ἐφίστατο πατρὶ ἐοικώς,
<quint. smyrn. 1.130> καί μιν ἐποτρύνεσκε ποδάρκεος ἄντ' 'αχιλῆος
<quint. smyrn. 1.131> θαρσαλέως μάρνασθαι ἐναντίον: ἡ δ' ἀΐουσα
<quint. smyrn. 1.132> γήθεεν ἐν φρεσὶ πάμπαν: ὀΐσσατο γὰρ μέγα ἔργου
<quint. smyrn. 1.133> ἐκτελέσειν αὐτῆμαρ ἀνὰ μόθον ὀκρυόεντα:
<quint. smyrn. 1.134> νηπίη: ἥ ῥ' ἐπίθησεν ὀϊζυρῷ περ ̓Ονείρῳ
<quint. smyrn. 1.135> ἑσπερίῳ, ὃς φῦλα πολυτλήτων ἀνθρώπων
<quint. smyrn. 1.136> θέλγει ἐνὶ λεχέεσσιν ἄδην ἐπικέρτομα βάζων,
<quint. smyrn. 1.137> ὅς μιν ἄρ' ἐξαπάφησεν ἐποτρύνων πονέεσθαι.
<quint. smyrn. 1.138> ἀλλ' ὅτε δή ῥ' ἐπόρουσε ῥοδόσφυρος ἠριγένεια,
<quint. smyrn. 1.139> δὴ τότε Πενθεσίλεια μέγ' ἐνθεμένη φρεσὶ κάρτος
<quint. smyrn. 1.140> ἐξ εὐνῆς ἀνέπαλτο καὶ ἀμφ' ὤμοισιν ἔδυνε
<quint. smyrn. 1.141> τεύχεα δαιδαλόεντα, τά οἱ θεὸς ὤπασεν ̓́Αρης.
<quint. smyrn. 1.142> πρῶτα μὲν ἂρ κνήμῃσιν ἐπ' ἀργυφέῃσιν ἔθηκε
<quint. smyrn. 1.143> κνημῖδας χρυσέας, αἵ οἱ ἔσαν εὖ ἀραρυῖαι:
<quint. smyrn. 1.144> ἕσσατο δ' αὖ θώρηκα παναίολον: ἀμφὶ δ' ἄρ' ὤμοις
<quint. smyrn. 1.145> θήκατο κυδιόωσα μέγα ξίφος, ᾧ πέρι πάντη
<quint. smyrn. 1.146> κουλεὸς εὖ ἤσκητο δι' ἀργύρου ἠδ' ἐλέφαντος:
<quint. smyrn. 1.147> ἂν δ' ἕλετ' ἀσπίδα δῖαν ἀλίγκιον ἄντυγι μήνης,
<quint. smyrn. 1.148> ἥ θ' ὑπὲρ ὠκεανοῖο βαθυρρόου ἀντέλλῃσιν
<quint. smyrn. 1.149> ἥμισυ πεπληθυῖα περὶ γναμπτῇσι κεραίῃς:
<quint. smyrn. 1.150> τοίη μαρμαίρεσκεν ἀάσπετον: ἀμφὶ δὲ κρατὶ
<quint. smyrn. 1.151> θῆκε κόρυν κομόωσαν ἐθείρῃσι χρυσέῃσιν:
<quint. smyrn. 1.152> ὣς ἡ μὲν μορόεντα περὶ χροΐ θήκατο τεύχη.
<quint. smyrn. 1.153> ἀστεροπῇ δ' ἀτάλαντος ἐείδετο, τὴν ἀπ' ̓Ολύμπου
<quint. smyrn. 1.154> ές γαῖαν προΐησι Διὸς μένος ἀκαμάτοιο
<quint. smyrn. 1.155> δεικνὺς ἀνθρώποισι μένος βαρυηχέος ὄμβρου
<quint. smyrn. 1.156> ἠὲ πολυρροίζων ἀνέμων ἄλληκτον ἰωήν.
<quint. smyrn. 1.157> αὐτίκα δ' ἐγκονέουσα διὲκ μεγάροιο νέεσθαι
<quint. smyrn. 1.158> δοιοὺς εἵλετ' ἄκοντας ὑπ' ἀσπίδα, δεξιτερῇ δὲ
<quint. smyrn. 1.159> βουπλῆγ' ἀμφίτυπον, τόν οἱ ̓́Ερις ὤπασε δεινὴ
<quint. smyrn. 1.160> θυμοβόρου πολέμοιο πελώριον ἔμμεναι ἄλκαρ.
<quint. smyrn. 1.161> τῷ ἐπικαγχαλόωσα τάχ' ἤλυθεν ἔκτοθι πύργων
<quint. smyrn. 1.162> Τρῶας ἐποτρύνουσα μάχην ἐς κυδιάνειραν
<quint. smyrn. 1.163> ἐλθέμεναι: τοὶ δ' ὦκα συναγρόμενοι πεπίθοντο
<quint. smyrn. 1.164> ἄνδρες ἀριστῆες, καίπερ πάρος οὐκ ἐθέλοντες
<quint. smyrn. 1.165> στήμεναι ἄντ' ̓Αχιλῆος: ὁ γὰρ περιδάμνατο πάντας.
<quint. smyrn. 1.166> ἡ δ' ἄρα κυδιάασκεν ἀάσχετον: ἕζετο δ' ἵππῳ
<quint. smyrn. 1.167> καλῷ, ὠκυτάτῳ, τόν οἱ ἄλοχος Βορέαο
<quint. smyrn. 1.168> ὤπασεν ̓Ωρείθνια πάρος Θρῄκηνδε κιοήσῃ
<quint. smyrn. 1.169> ξείνιον, ὅς τε θοῇσι μετέπρεπεν ̔Αρπυίῃσι.
<quint. smyrn. 1.170> τῷ ῥα τόθ' ἑζομένη λίπεν ἄστεος αἰπὰ μέλαθρα
<quint. smyrn. 1.171> ἐσθλὴ Πενθεσίλεια: λυγραὶ δέ μιν ὀτρύνεσκον
<quint. smyrn. 1.172> κῆρες ὁμῶς πρώτην τε καὶ ὑστατίην ἐπὶ δῆριν
<quint. smyrn. 1.173> ἐλθέμεν: ἀμφὶ δὲ Τρῶες ἀνοστήτοισι πόδεσσι
<quint. smyrn. 1.174> πολλοὶ ἕποντ' ἐπὶ δῆριν ἀναιδέα τλήμονι κούρῃ
<quint. smyrn. 1.175> ἰλαδόν, ἠΰτε μῆλα μετὰ κτίλου, ὅς θ' ἅμα πάντων
<quint. smyrn. 1.176> νισσομένων προθέῃσι δαημοσύνῃσι νομῆος:
<quint. smyrn. 1.177> ὣς ἄρα τῇ γ' ἐφέποντο βίῃ μέγα μαιμώωντες
<quint. smyrn. 1.178> Τρῶες ἐϋσθενέες καὶ ̓Αμαζόνες ὀβριμόθυμοι.
<quint. smyrn. 1.179> ἡ δ' οἵη Τριτωνίς, ὅτ' ἤλυθεν ἄντα Γιγάντων,
<quint. smyrn. 1.180> ἢ ̓́Ερις ἐγρεκύδοιμος ἀνὰ στρατὸν ἀΐσσονσα,
<quint. smyrn. 1.181> τοίη ἐνὶ Τρώεσσι θοὴ πέλε Πενθεσίλεια.
<quint. smyrn. 1.182> καὶ τότε δὴ Κρονίωνι πολυτλήτους ἀναείρας
<quint. smyrn. 1.183> χεῖρας Λαομέδοντος ἐΰς γόνος ἀφνειοῖο
<quint. smyrn. 1.184> εὔχετ' ἐς ἱερὸν αἰπὺ τετραμμένος ̓Ιδαίοιο
<quint. smyrn. 1.185> Ζηνός, ὃς ̓́Ιλιον αἰὲν ἑοῖς ἐπιδέρκεται ὄσσοις:
<quint. smyrn. 1.186> “κλῦθι, πάτερ, καὶ λαὸν ̓Αχαιικὸν ἤματι τῷδε
<quint. smyrn. 1.187> δὸς πεσέειν ὑπὸ χερσὶν ̓Αρηιάδος βασιλείης,
<quint. smyrn. 1.188> καὶ δ' αὖ μιν παλίνορσον ἐμὸν ποτὶ δῶμα σάωσον
<quint. smyrn. 1.189> ἁζόμενος τεὸν υἷα πελώριον ὄβριμον ̓́Αρην,
<quint. smyrn. 1.190> αὐτήν θ', οὕνεκ' ἔοικεν ἐπουρανίῃσι θεῇσιν
<quint. smyrn. 1.191> ἐκπάγλως, καὶ σεῖο θεοῦ γένος ἐστὶ γενέθλης.
<quint. smyrn. 1.192> αἴδεσσαι δ' ἐμὸν ἦτορ, ἐπεὶ κακὰ πολλὰ τέτληκα
<quint. smyrn. 1.193> παίδων ὀλλυμένων, οὕς μοι περὶ Κῆρες ἔμαρψαν
<quint. smyrn. 1.194> ̓Αργείων παλάμῃσι κατὰ στόμα δηιοτῆτος:
<quint. smyrn. 1.195> αἴδεο δ', ἕως ἔτι παῦροι ἀφ' αἵματός εἰμεν ἀγαυοῦ
<quint. smyrn. 1.196> Δαρδάνου, ἕως ἀδάϊκτος ἔτι πτόλις, ὄφρα καὶ ἡμεῖς
<quint. smyrn. 1.197> ἐκ φόνου ἀργαλέοιο καὶ ̓́Αρεος ἀμπνεύσωμεν.”
<quint. smyrn. 1.198> ἦ ῥα μέγ' εὐχόμενος: τῷ δ' αἰετὸς ὀξὺ κεκληγὼς
<quint. smyrn. 1.199> ἤδη ἀποπνείουσαν ἔχων ὀνύχεσσι πέλειαν
<quint. smyrn. 1.200> ἐσσυμένως οἴμησεν ἀριστερός: ἀμφὶ δὲ θυμῷ
<quint. smyrn. 1.201> τάρβησε Πριάμοιο νόος, φάτο δ' οὐκέτ' ἀθρήσειν
<quint. smyrn. 1.202> ζωὴν Πενθεσίλειαν ἀπὸ πτολέμοιο κιοῦσαν:
<quint. smyrn. 1.203> καὶ τὸ μὲν ὣς ἤμελλον ἐτήτυμον ἤματι κείνῳ
<quint. smyrn. 1.204> κῆρες ὑπεκτελέειν: ὁ δ' ἄρ' ἄχνυτο θυμὸν ἐαγώς.
<quint. smyrn. 1.205> ̓Αργεῖοι δ' ἀπάνευθεν ἐθάμβεον, εὖτ' ἐσίδοντο
<quint. smyrn. 1.206> Τρῶας ἐπεσσυμένους καὶ ̓Αρηίδα Πενθεσίλειαν,
<quint. smyrn. 1.207> τοὺς μὲν δὴ θήρεσσιν ἐοικότας, οἵ τ' ἐν ὄρεσσι
<quint. smyrn. 1.208> ποίμνῃς εἰροπόκοισι φόνον στονόεντα φέρουσι,
<quint. smyrn. 1.209> τὴν δὲ πυρὸς ῥιπῇ ἐναλίγκιον, ἥ τ' ἐπὶ θάμνοις
<quint. smyrn. 1.210> μαίνεται ἀζαλέοισιν ἐπειγομένου ἀνέμοιο:
<quint. smyrn. 1.211> καί τις ἅμ' ἀγρομένοισιν ἔπος ποτὶ τοῖον ἔειπεν:
<quint. smyrn. 1.212> “τίς δὴ Τρῶας ἔγειρε μεθ' ̔́Εκτορα δῃωθέντα,
<quint. smyrn. 1.213> οὓς φάμεν οὐκέτι νῶιν ὑπαντιάσειν μεμαῶτας ;
<quint. smyrn. 1.214> νῦν δ' ἄφαρ ἀΐσσουσι λιλαιόμενοι μέγα χάρμης.
<quint. smyrn. 1.215> καί νύ τις ἐν μέσσοισιν ἐποτρύνει πονέεσθαι:
<quint. smyrn. 1.216> φαίης κεν θεὸν ἔμμεν, ἐπεὶ μέγα μήδεται ἔργον.
<quint. smyrn. 1.217> ἀλλ' ἄγε θάρσος ἄατον ἐνὶ στέρνοισι λαβόντες
<quint. smyrn. 1.218> ἀλκῆς μνησώμεσθα δαΐφρονος: οὐδὲ γὰρ ἡμεῖς
<quint. smyrn. 1.219> νόσφι θεῶν Τρώεσσι μαχησόμεθ' ἤματι τῷδε.”
<quint. smyrn. 1.220> ὣς φάτο: τοὶ δὲ φαεινὰ περὶ σφίσι τεύχεα θέντες
<quint. smyrn. 1.221> νηῶν ἐξεχέοντο μένος καταειμένοι ὤμοις:
<quint. smyrn. 1.222> σὺν δ' ἔβαλον θήρεσσιν ἐοικότες ὠμοβόροισι
<quint. smyrn. 1.223> δῆριν ἐς αἱματόεσσαν, ὁμοῦ δ' ἔχον ἔντεα καλά,
<quint. smyrn. 1.224> ἔγχεα καὶ θώρηκας ἐϋσθενέαδ τε βοείας
<quint. smyrn. 1.225> καὶ κόρυθας βριαράς, ἕτερος δ' ἑτέρου χρόα χαλκῷ
<quint. smyrn. 1.226> τύπτον ἀπηλεγέως: τὸ δ' ἐρεύθετο Τρώιον οὖδας.
<quint. smyrn. 1.227> ̓́Ενθ' ἕλε Πενθεσίλεια Μολίονα Περσίνοόν τε
<quint. smyrn. 1.228> Εἰλισσόν τε καὶ ̓Αντίθεον καὶ ἀγήνορα Λέρνον
<quint. smyrn. 1.229> ̔́Ιππαλμόν τε καὶ Αἱμονίδην κρατερόν τ' ̓Ελάσιππον:
<quint. smyrn. 1.230> Δηρινόη δ' ἕλε Δαογόνον, Κλονίη δὲ Μένιππον,
<quint. smyrn. 1.231> ὅς ῥα πάρος Φυλακῆθεν ἐφέσπετο Πρωτεσιλάῳ,
<quint. smyrn. 1.232> ὅππως κε Τρώεσσιν ἐϋσθενέεσσι μάχηται.
<quint. smyrn. 1.233> τοῦ δ' ἄρ' ἀποφθμένοιο Ποδάρκεϊ θυμὸς ἀρίνθη
<quint. smyrn. 1.234> ̓Ιφικληιάδῃ: τὸν γὰρ μέγα φίλαθ' ἑταίρων:
<quint. smyrn. 1.235> αἶψα δ' ὅ γ' ἀντιθέην Κλονίην βάλε, τῆς δὲ διαπρὸ
<quint. smyrn. 1.236> ἦλθε δόρυ στιβαρὸν κατὰ νηδύος, ἐκ δέ οἱ ὦκα
<quint. smyrn. 1.237> δουρὶ χύθη μέλαν αἷμα, συνέσπετο δ' ἔγκατα πάντα:
<quint. smyrn. 1.238> τῆς δ' ἄρα Πενθεσίλεια χολώσατο, καί ῥα Ποδάρκεα
<quint. smyrn. 1.239> οὔτασεν ἐς μυῶνα παχὺν περιμήκεϊ δουρὶ
<quint. smyrn. 1.240> χειρὸς δεξιτερῆς, διὰ δὲ φλέβας αἱματοέσσας
<quint. smyrn. 1.241> κέρσε, μέλαν δέ οἱ αἷμα δι' ἕλκεος οὐταμένοιο
<quint. smyrn. 1.242> ἔβλυσεν ἐσσυμένως: ὁ δ' ἄρα στενάχων ἀπόρουσεν
<quint. smyrn. 1.243> εἰσοπίσω: μάλα γάρ οἱ ἐδάμνατο θυμὸν ἀνίη:
<quint. smyrn. 1.244> τοῦ δ' ἄρ' ἀπεσσυμένοιο ποθὴ Φυλάκεσσιν ἐτύχθη
<quint. smyrn. 1.245> ἄσπετος: ὃς δ' ἄρα βαιὸν ἀπὸ πτολέμοιο λιασθεὶς
<quint. smyrn. 1.246> κάτθανε καρπαλίμως σφετέρων ἐν χερσὶν ἑταίρων.
<quint. smyrn. 1.247> ̓Ιδομενεὺς δὲ Βρέμουσαν ἐνήρατο δούρατι τύψας
<quint. smyrn. 1.248> δεξιτερὸν παρὰ μαζόν, ἄφαρ δέ οἱ ἦτορ ἔλυσεν:
<quint. smyrn. 1.249> ἡ δ' ἔπεσεν μελίῃ ἐναλίγκιος, ἥν τ' ἐν ὄρεσ1 σι
<quint. smyrn. 1.250> δουροτόμοι τέμνουσιν ὑπείροχον, ἡ δ' ἀλεγεινὸν
<quint. smyrn. 1.251> ῥοῖζον ὁμῶς καὶ δοῦπον ἐρειπομένη προΐησιν:
<quint. smyrn. 1.252> ὣς ἡ ἀνοιμώξασα πέσεν, τῆς δ' ἂψεα πάντα
<quint. smyrn. 1.253> λῦσε μόρος, ψυχὴ δ' ἐμίγη πολυαέσιν αὔραις.
<quint. smyrn. 1.254> Εὐάνδρην δ' ἄρα Μηριόνης ἰδὲ Θερμώδωσαν
<quint. smyrn. 1.255> εἷλεν ἐπεσσυμένας ὀλοὴν ἀνὰ δηιοτῆτα
<quint. smyrn. 1.256> τῇ μὲν ἄρ' ἐς κραδίην ἐλάσας δόρυ, τῇ δ' ὑπὸ νηδὺν
<quint. smyrn. 1.257> φάσγανον ἐγχρίμψας: τὰς δ' ἐσσυμένως λίπεν αἰών.
<quint. smyrn. 1.258> Δηρινόην δ' ἐδάμασσεν ̓Οϊλέος ὄβριμος υἱὸς
<quint. smyrn. 1.259> ἔγχεϊ ὀκριόεντι διὰ κληῖδα τυχήσας.
<quint. smyrn. 1.260> ̓Αλκιβίης δ' ἄρα Τυδείδης καὶ Δηριμαχείης
<quint. smyrn. 1.261> ἄμφω κρᾶτ̓ἀπέκοψε σὺν αὐχέσιν ἄχρις ἐπ' ὤμους
<quint. smyrn. 1.262> ἄορι λευγαλέῳ: ταὶ δ' ἠΰτε πόρτιες ἄμφω
<quint. smyrn. 1.263> κάππεσον, ἅς τ' αἰζηὸς ἄφαρ ψυχῆς ἀπαμέρσῃ
<quint. smyrn. 1.264> κόψας αὐχενίους στιβαρῷ βουπλῆγι τένοντας:
<quint. smyrn. 1.265> ὣς αἱ Τυδείδαο πέσον παλάμῃσι δαμεῖσαι
<quint. smyrn. 1.266> Τρώων ἂμ πεδίον σφετέρων ἀπὸ νόσφι καρήνων.
<quint. smyrn. 1.267> τῇσι δ' ἔπι Σθένελος κρατερὸν κατέπεφνε Κάβειρον,
<quint. smyrn. 1.268> ὃς κίεν ἐκ Σηστοῖο λιλαιόμενος πολεμίζειν
<quint. smyrn. 1.269> ̓Αργείοις, οὐδ' αὖθις ἑὴν νοστήσατο πάτρην.
<quint. smyrn. 1.270> τοῦ δὲ Πάρις κραδίην ἐχολώσατο δῃωθέντος,
<quint. smyrn. 1.271> καί ῥ' ἔβαλε Σθενέλοιο καταντίον: οὐδ' ἄρα τόν γε
<quint. smyrn. 1.272> οὔτασεν ἐσ1 σύμενός περ, ἀπεπλάγχθη γὰρ ὀϊστὸς
<quint. smyrn. 1.273> ἄλλῃ, ὅπῃ μιν Κῆρες ἀμείλιχοι ἰθύνεσκον:
<quint. smyrn. 1.274> κτεῖνε δ' ἄρ' ἐσσυμένως Εὐήνορα χαλκεομίτρην,
<quint. smyrn. 1.275> ὅς ῥ' ἐκ Δουλιχίοιο κίεν Τρώεσσι μάχεσθαι.
<quint. smyrn. 1.276> τοῦ δ' ἄρ' ἀποφθιμένοιο πάϊς Φυλῆος ἀγαυοῦ
<quint. smyrn. 1.277> ὠρίνθη: μάλα δ' ὦκα λέων ὣς πώεσι μήλων
<quint. smyrn. 1.278> ἔνθορε: τοὶ δ' ἅμα πάντες ὑπέτρεσαν ὄβριμον ἄνδρα:
<quint. smyrn. 1.279> κτεῖνε γὰρ ̓Ιτυμονῆα καὶ ̓Ιππασίδην ̓Αγέλαον,
<quint. smyrn. 1.280> οἵ ῥ' ἀπὸ Μιλήτοιο φέρον Δαναοῖσιν ὁμοκλὴν
<quint. smyrn. 1.281> Νάστῃ ὑπ' ἀντιθέῳ καὶ ὑπ' ̓Αμφιμάχῳ μεγαθύμῳ,
<quint. smyrn. 1.282> οἳ Μυκάλην ἐνέμοντο Λάτμοιό τε λευκὰ κάρηνα
<quint. smyrn. 1.283> Βράγχου τ' ἄγκεα μακρὰ καὶ ἠιόεντα Πάνορμον
<quint. smyrn. 1.284> Μαιάνδρου τε ῥέεθρα βαθυρρόου, ὅς ῥ' ἐπὶ γαῖαν
<quint. smyrn. 1.285> Καρῶν ἀμπελόεσσαν ἀπὸ Φρυγίης πολυμήλου
<quint. smyrn. 1.286> εἶσι πολυγνάμπτοισιν ἑλισσόμενος προχοῇσι.
<quint. smyrn. 1.287> καὶ τοὺς μὲν κατέπεφνε Μέγης δηιοτῆτι:
<quint. smyrn. 1.288> ἄλλους δ' αὖτ' ἐδάμασσεν, ὅσους κίχε δουρὶ κελαινῷ:
<quint. smyrn. 1.289> ἐν γάρ οἱ στέρνοισι θράσος βάλε Τριτογένεια,
<quint. smyrn. 1.290> ὄφρα κε δυσμενέεσσιν ὀλέθριον ἦμαρ ἐφείη.
<quint. smyrn. 1.291> Δρησαῖον δ' ἐδάμασσεν ἀρηίφιλος Πολυποίτης,
<quint. smyrn. 1.292> τὸν τέκε δῖα Νέαιρα περίφρονι Θειοδάμαντι
<quint. smyrn. 1.293> μιχθεῖς' ἐν λεχέεσσιν ὑπαὶ Σιπύλῳ νιφόεντι,
<quint. smyrn. 1.294> ᾗχι θεοὶ Νιόβην λᾶαν θέσαν, ἧς ἔτι δάκρυ
<quint. smyrn. 1.295> πουλὺ μάλα στυφελῆς καταλείβεται ὑψόθι πέτρης,
<quint. smyrn. 1.296> καί οἱ συστοναχοῦσι ῥοαὶ πολυηχέος ̔́Ερμου
<quint. smyrn. 1.297> καὶ κορυφαὶ Σιπύλου περιμήκεες, ὧν καθύπερθεν
<quint. smyrn. 1.298> ἐχθρὴ μηλονόμοισιν ἁεὶ περιπέπτατ' ὀμίχλη:
<quint. smyrn. 1.299> ἡ δὲ πέλει μέγα θαῦμα παρεσσυμένοισι βροτοῖσιν,
<quint. smyrn. 1.300> οὕνεκ' ἔοικε γυναικὶ πολυστόνῳ, ἥ τ' ἐπὶ λυγρῷ
<quint. smyrn. 1.301> πένθεϊ μυρομένη μάλα μυρία δάκρυα χεύει:
<quint. smyrn. 1.302> καὶ τὸ μὲν ἀτρεκέως φῂς ἔμμεναι, ὁππότ' ἄρ' αὐτὴν
<quint. smyrn. 1.303> τηλόθεν ἀθρήσειας: ἐπὴν δέ οἱ ἐγγὺς ἵκηαι,
<quint. smyrn. 1.304> φαίνεται αἰπήεσσα πέτρη Σιπύλοιό τ' ἀπορρώξ.
<quint. smyrn. 1.305> ἀλλ' ἡ μὲν μακάρων ἀλοὸν χόλον ἐκτελέουσα
<quint. smyrn. 1.306> μύρεται ἐν πέτρῃσιν ἔτ' ἀχνυμένῃ εἰκυῖα.
<quint. smyrn. 1.307> ἄλλοι δ' ἀμφ' ἄλλοισι φόνον καὶ κῆρ' ἐτίθεντο
<quint. smyrn. 1.308> ἀργαλέην: δεινὸς γὰρ ἐνεστρωφᾶτο Κυδοιμὸς
<quint. smyrn. 1.309> λαοῖς ἐν μέσσοισιν: ἀταρτηρὸν δέ οἱ ἄγχι
<quint. smyrn. 1.310> εἱστήκει Θανάτοιο τέλος, περὶ δέ σφισι Κῆρες
<quint. smyrn. 1.311> λευγαλέαι στρωφῶντο φόνον στονόεντα φέρουσαι.
<quint. smyrn. 1.312> πολλῶν δ' ἐν κονίῃσι λύθη κέαρ ἤματι κείνῳ
<quint. smyrn. 1.313> Τρώων τ' ̓Αργείων τε, πολὺς δ' ἀλαλητὸς ὀρώρει:
<quint. smyrn. 1.314> οὐ γάρ πως ἀπέληγε μένος μέγα Πενθεσιλείης,
<quint. smyrn. 1.315> ἀλλ' ὥς τίς τε βόεσσι κατ' οὔρεα μακρὰ λέαινα
<quint. smyrn. 1.316> ἐνθόρῃ ἀΐξασα βαθυσκοπέλου διὰ βήσσης
<quint. smyrn. 1.317> αἵματος ἱμείρουσα, τό οἱ μάλα θυμὸν ἰαίνει:
<quint. smyrn. 1.318> ὣς τῆμος Δαναοῖσιν ̓Αρηιὰς ἔνθορε κούρη.
<quint. smyrn. 1.319> οἱ δ' ὀπίσω χάζοντο τεθηπότα θυμὸν ἔχοντες,
<quint. smyrn. 1.320> ἡ δ' ἕπετ' ἠΰτε κῦμα βαρυγδούποιο θαλάσσης
<quint. smyrn. 1.321> νήεσιν ὠκείῃσιν, ὅθ' ἱστία λευκὰ πετάσσῃ
<quint. smyrn. 1.322> οὖρος ἐπειγόμενος, βοόωσι δὲ πάντοθεν ἄκραι
<quint. smyrn. 1.323> πόντου ἐρευγομένοιο ποτὶ χθονὸς ᾐόνα μακρήν.
<quint. smyrn. 1.324> ὣς ἥ γ' ἑσπομένη Δαναῶν ἐδάϊζε φάλαγγας,
<quint. smyrn. 1.325> καί σφιν ἐπηπείλησε μέγα φρεσὶ κυδιόωσα:
<quint. smyrn. 1.326> “ὦ κύνες, ὡς Πριάμοιο κακὴν ἀποτίσετε λώβην
<quint. smyrn. 1.327> σήμερον: οὐ γάρ πώ τις ἐμὸν σθένος ἐξυπαλύξας
<quint. smyrn. 1.328> χάρμα φίλοις τοκέεσσι καὶ υἱάσιν ἠδ' ἀλόχοισιν
<quint. smyrn. 1.329> ἔσσεται: οἰωνοῖς δὲ βόσις καὶ θηρσὶ θανόντες
<quint. smyrn. 1.330> κείσεσθ', οὐδέ τι τύμβος ἐφ' ὑμέας ἵξεται αἴης.
<quint. smyrn. 1.331> πῇ νῦν Τυδείδαο βίη, πῇ δ' Αἰακίδαο,
<quint. smyrn. 1.332> ποῦ δὲ καὶ Αἴαντος; τοὺς γὰρ φάτις ἔμμεν ἀρίστους:
<quint. smyrn. 1.333> ἀλλ' ἐμοὶ οὐ τλήσονται ἐναντία δηριάασθαι,
<quint. smyrn. 1.334> μή σφιν ἀπὸ μελέων ψυχὰς φθιμένοισι πελάσσω.”
<quint. smyrn. 1.335> ἦ ῥα καὶ ̓Αργείοισι μέγα φρονέους' ἐνόρουσε
<quint. smyrn. 1.336> θηρὶ βίην εἰκυῖα, πολὺν δ' ὑπεσάμνατο λαὸν
<quint. smyrn. 1.337> ἄλλοτε μὲν βουπλῆγι βαρυστόμῳ, ἄλλοτε δ' αὖτε
<quint. smyrn. 1.338> πάλλους' ὀξὺν ἄκοντα: φέρεν δέ οἱ αἰόλος ἵππος
<quint. smyrn. 1.339> ἰοδόκην καὶ τόξον ἀμείλιχον, εἴ που ἄρ' αὐτῇ
<quint. smyrn. 1.340> χρειὼ ἀν' αἱματόεντα μόθον βελέων ἀλεγεινῶν
<quint. smyrn. 1.341> καὶ τόξοιο πέλοιτο: θοοὶ δέ οἱ ἄνδρες ἕποντο
<quint. smyrn. 1.342> ̔́Εκτορος ἀγχεμάχοιο κασίγνητοί τε φίλοι τε
<quint. smyrn. 1.343> ὄβριμον ἐν στέρνοισιν ἀναπνείοντες ̓́Αρηα,
<quint. smyrn. 1.344> οἳ Δαναοὺς ἐδάϊζον ἐϋξέστῃς μελίῃσι:
<quint. smyrn. 1.345> τοὶ δὲ θοοῖς φύλλοισιν ἐοικότες ἢ ψεκάδεσσι
<quint. smyrn. 1.346> πίπτον ἐπασσύτεροι, μέγα δ' ἔστενεν ἄσπετος αἶα
<quint. smyrn. 1.347> αἵματι δευομένη νεκύεσσί τε πεπληθυῖα:
<quint. smyrn. 1.348> ἵπποι δ' ἀμφὶ βέλεσσι πεπαρμένοι ἢ μελίῃσιν
<quint. smyrn. 1.349> ὑστάτιον χρεμέτιζον ἑὸν μένος ἐκπνείοντες:
<quint. smyrn. 1.350> οἱ δὲ κόνιν βρυγμοῖσι δεδραγμένοι ἀσπαίρεσκον:
<quint. smyrn. 1.351> τοὺς δ' ἄρα Τρώιοι ἵπποι ἑπεσσύμενοι μετόπισθεν
<quint. smyrn. 1.352> ἄντλον ὅπως στείβεσκον ὁμοῦ κταμένοισι πεσόντας.
<quint. smyrn. 1.353> καί τις ἐνὶ Τρώεσσιν ἀγάσσατο μακρὰ γεγηθώς,
<quint. smyrn. 1.354> ὡς ἴδε Πενθεσίλειαν ἀνὰ στρατὸν ἀΐσσουσαν
<quint. smyrn. 1.355> λαίλαπι κυανέῃ ἐναλίγκιον, ἥ τ' ἐνὶ πόντῳ
<quint. smyrn. 1.356> μαίνεθ', ὅτ' αἰγοκερῆι συνέρχεται ἠελίου ἴς:
<quint. smyrn. 1.357> καί ῥ' ὅ γε μαψιδίῃσιν ἐπ' ἐλπωρῇσιν ἔειπεν:
<quint. smyrn. 1.358> “ὦ φίλοι, ὡς ἀναφανδὸν ἀπ' οὐρανοῦ εἰλήλουθε
<quint. smyrn. 1.359> σήμερον ἀθανάτων τις, ἵν' ̓Αργείοισι μάχηται
<quint. smyrn. 1.360> ἡμῖν ἦρα φέρουσα Διὸς κρατερόφρονι βουλῇ,
<quint. smyrn. 1.361> ὃς τάχα που μέμνηται ἐϋσθενέος Πριάμοιο,
<quint. smyrn. 1.362> ὅς ῥά οἱ εὔχεται εἶναι ἀφ' αἵματος ἀθανάτοιο.
<quint. smyrn. 1.363> οὐ γὰρ τήνδε γυναῖκά γ' ὀΐομαι εἰσοράασθαι
<quint. smyrn. 1.364> αὕτως θαρσαλέην τε καὶ ἀγλαὰ τεύχἐ ἔχουσαν,
<quint. smyrn. 1.365> ἀλλ' ἄρ' ̓Αθηναίην ἢ καρτερόθυμον ̓Ενυὼ
<quint. smyrn. 1.366> ἢ ̓́Εριδ' ἢ κλειτὴν Λητωίδα: καί μιν ὀΐω
<quint. smyrn. 1.367> σήμερον ̓Αργείοισι φόνον στονόεντα βαλέσθαι
<quint. smyrn. 1.368> νῆάς τ' ἐμπρήσειν ὀλοῷ πυρί, τῇσι πάροιθεν
<quint. smyrn. 1.369> ἤλυθον ἐς Τροίην νῶιν κακὰ πολλὰ φέροντες,
<quint. smyrn. 1.370> ἤλυθον ἄσχετον ἄμμιν ὑπ' ̓́Αρεϊ πῆμα φέροντες:
<quint. smyrn. 1.371> ἀλλ' οὐ μὰν παλίνορσοι ἐς ̔Ελλάδα νοστήσαντες
<quint. smyrn. 1.372> πάτρην εὐφρανέουσιν, ἐπεὶ θεὸς ἄμμιν ἀρήγει.”
<quint. smyrn. 1.373> ὣς ἄρ' ἔφη Τρώων τις ἐνὶ φρεσὶ πάγχυ γεγηθώς,
<quint. smyrn. 1.374> νήπιος: οὐδ' ἄρ' ἐφράσσατ' ἐπεσσύμενον βαρὺ πῆμα
<quint. smyrn. 1.375> οἷ αὐτῷ καὶ Τρωσὶ καὶ αὐτῇ Πενθεσιλείῃ.
<quint. smyrn. 1.376> οὐ γάρ πώ τι μόθοιο δυσηχέος ἀμφιπέπυστο
<quint. smyrn. 1.377> Αἴας ὀβριμόθυμος ἰδὲ πτολίπορθος ̓Αχιλλεύς,
<quint. smyrn. 1.378> ἀλλ' ἄμφω περὶ σῆμα Μενοιτιάδαο κέχυντο
<quint. smyrn. 1.379> μνησάμενοι ἑτάροιο: γόος δ' ἔχεν ἄλλυδις ἄλλον.
<quint. smyrn. 1.380> τοὺς γὰρ δὴ μακάρων τις ἐρήτυε νόσφι κυδοιμοῦ,
<quint. smyrn. 1.381> ὄφρ' ἀλεγεινὸν ὄλεθρον ἀναπλήσωσι δαμέντες
<quint. smyrn. 1.382> πολλοὶ ὑπὸ Τρώεσσι καὶ ἐσθλῇ Πενθεσιλείῃ,
<quint. smyrn. 1.383> ἥ σφιν ἐπασσυτέροις κακὰ μήδετο, καί οἱ ἄεξεν
<quint. smyrn. 1.384> ἀλκὴ ὁμῶς καὶ θάρσος ἐπὶ πλέον, οὐδέ ποτ' αἰχμὴν
<quint. smyrn. 1.385> μαψιδίην ἴθυνεν, ἀεὶ δ' ἢ νῶτα δάϊζε
<quint. smyrn. 1.386> φευγόντων ἢ στέρνα καταντίον ἀϊσσόντων:
<quint. smyrn. 1.387> θερμῷ δ' αἵματι πάμπαν ἐδεύετο, γυῖα δ' ἐλαφρὰ
<quint. smyrn. 1.388> ἔπλετ' ἐπεσσυμένης: κάματος δ' οὐ δάμνατο θυμὸν
<quint. smyrn. 1.389> ἄτρομον, ἀλλ' ἀδάμαντος ἔχεν μένος: εἰσέτι γάρ μιν,
<quint. smyrn. 1.389a> οὔπω ἐπὶ κλόνον αἰνὸν ἐποτρύνους' ̓Αχιλῆα,
<quint. smyrn. 1.390> αἶσα λυγρὴ κύδαινεν, ἀπόπροθι δ' ἑστηυῖα
<quint. smyrn. 1.391> χάρμης κυδιάασκεν ὀλέθριον, οὕνεκ' ἔμελλε
<quint. smyrn. 1.392> κούρην οὐ μετὰ δηρὸν ὑπ' Αἰακίδαο χέρεσσι
<quint. smyrn. 1.393> δάμνασθ': ἀμφὶ δέ μιν ζόφος ἔκρυφε: τὴν δ' ὀρόθυνεν
<quint. smyrn. 1.394> αἰὲν ἄϊστος ἐοῦσα καὶ ἐς κακὸν ἦγεν ὄλεθρον
<quint. smyrn. 1.395> ὕστατα κυδαίνους': ἡ δ' ἄλλοθεν ἄλλον ἔναιρεν,
<quint. smyrn. 1.396> ὡς δ' ὁπόθ' ἑρσήεντος ἔσω κήποιο θοροῦσα
<quint. smyrn. 1.397> ποίης ἐλδομένη θυμηδέος εἴαρι πόρτις
<quint. smyrn. 1.398> ἀνέρος οὐ παρεόντος ἐπέσσυται ἄλλοθεν ἄλλῃ
<quint. smyrn. 1.399> σινομένη φυτὰ πάντα νέον μάλα τηλεθόωντα,
<quint. smyrn. 1.400> καὶ τὰ μὲν ἂρ κατέδαψε, τὰ δ' ἐν ποσὶν ἠμάλδυνεν:
<quint. smyrn. 1.401> ὣς ἄρ' ̓Αχαιῶν υἷας ἐπεσσυμένη καθ' ὅμιλον
<quint. smyrn. 1.402> κούρη ̓Ενυαλίη τοὺς μὲν κτάνε, τοὺς δ' ἐφόβησε.
<quint. smyrn. 1.403> Τρωιάδες δ' ἀπάνευθεν ἀρήια ἔργα γυναικὸς
<quint. smyrn. 1.404> θαύμαζον, πολέμοιο δ' ἔρως λάβεν ἱπποδάμοιο
<quint. smyrn. 1.405> ̓Αντιμάχοιο θύγατρα Μενεπτολέμοιο δ' ἄκοιτιν
<quint. smyrn. 1.406> Τισιφόνην: κρατερῇσι δ' ὑπὸ φρεσὶν ἐμμεμαυῖα
<quint. smyrn. 1.407> θαρσαλέον φάτο μῦθον ὁμήλικας ὀτρύνουσα
<quint. smyrn. 1.408> δῆριν ἐπὶ στονόεσσαν: ἔγειρε δέ οἱ θράσος ἀλκήν:
<quint. smyrn. 1.409> “ὦ φίλαι, ἄλκιμον ἦτορ ἐνὶ στέρνοισι λαβοῦσαι
<quint. smyrn. 1.410> ἀνδράσιν ἡμετέροισιν ὁμοίιον, οἳ περὶ πάτρης
<quint. smyrn. 1.411> δυσμενέσιν μάρνανται ὑπὲρ τεκέων τε καὶ ἡμέων,
<quint. smyrn. 1.412> οὔποτ' ἀναπνείοντες ὀϊζύος—ἀλλὰ καὶ αὐταὶ
<quint. smyrn. 1.413> παρθέμεναι φρεσὶ θυμὸν ἴσης μνησώμεθα χάρμης:
<quint. smyrn. 1.414> οὐ γὰρ ἀπόπροθέν εἰμεν ἐϋσθενέων αἰζηῶν,
<quint. smyrn. 1.415> ἀλλ' οἷον κείνοισι πέλει μένος ἔστι καὶ ἡμῖν:
<quint. smyrn. 1.416> ἶσοι δ' ὀφθαλμοὶ καὶ γούνατα, πάντα δ' ὁμοῖα,
<quint. smyrn. 1.417> ξυνὸν δ' αὖ πάντεσσι φάος καὶ νήχυτος ἀήρ,
<quint. smyrn. 1.418> φορβὴ δ' οὐχ ἑτέρη: δί δ' ἐπ' ἀνδράσι λώιον ἄλλο
<quint. smyrn. 1.419> θῆκε θεός; τῷ μή τι φεβώμεθα δηιοτῆτα.
<quint. smyrn. 1.420> ἢ οὐχ ὁράατε γυναῖκα μέγ' αἰζηῶν προφέρουσαν
<quint. smyrn. 1.421> ἀγχεμάχων; τῆς δ' οὔτι πέλει σχεδὸν οὔτε γενέθλη
<quint. smyrn. 1.422> οὔτ' ἄρ' ἑὸν πτολίεθρον, ὑπὲρ ξείνοιο δ' ἄνακτος
<quint. smyrn. 1.423> μάρναται ἐκ θυμοῖο καὶ οὐκ ἐμπάζεται ἀνδρῶν
<quint. smyrn. 1.424> ἐνθεμένη φρεσὶ θάρσος ἀταρτηρόν τε νόημα:
<quint. smyrn. 1.425> ἡμῖν δ' ἄλλοθεν ἄλλα παραὶ ποσὶν ἄλγεα κεῖται:
<quint. smyrn. 1.426> τῇς μὲν γὰρ φίλα τέκνα καὶ ἀνέρες ἀμφὶ πόληι
<quint. smyrn. 1.427> ὤλλυνθ', αἱ δὲ τοκῆας ὀδυρόμεθ' οὐκέτ' ἐόντας:
<quint. smyrn. 1.428> ἄλλαι δ' αὖτ' ἀκάχηνται ἀδελφειῶν ἐπ' ὀλέθρῳ
<quint. smyrn. 1.429> καὶ πηῶν: οὐ γάρ τις ὀϊζυρῆς κακότητος
<quint. smyrn. 1.430> ἄμμορος: ἐλπωρὴ δὲ πέλει καὶ δούλιον ἦμαρ
<quint. smyrn. 1.431> εἰσιδέειν: τῷ μή τις ἔτ' ἀμβολίη πολέμοιο
<quint. smyrn. 1.432> εἴη τειρομένῃσιν: ἔοικε γὰρ ἐν δαῒ μᾶλλον
<quint. smyrn. 1.433> τεθνάμεν ἢ μετόπισθεν ὑπ' ἀλλοδαποῖσιν ἄγεσθαι
<quint. smyrn. 1.434> νηπιάχοις ἅμα παισὶν ἀνιηρῇ ὑπ' ἀνάγκῃ
<quint. smyrn. 1.435> ἄστεος αἰθομένοιο καὶ ἀνδρῶν οὐκέτ' ἐόντων.”
<quint. smyrn. 1.436> ὣς ἄρ' ἔθη: πάσῃσι δ' ἔρως στυγεροῖο μόθοιο
<quint. smyrn. 1.437> ἔμπεσεν: ἐσσυμένως δὲ πρὸ τείχεος ὁρμαίνεσκον
<quint. smyrn. 1.438> βήμεναι ἐν τεύχεσσιν ἀρηγέμεναι μεμαυῖαι
<quint. smyrn. 1.439> ἄστεϊ καὶ λαοῖσιν: ὀρίνετο δέ σφισι θυμός.
<quint. smyrn. 1.440> ὡς δ' ὅτ' ἔσω σίμβλοιο μέγ' ἰύζωσι μέλισσαι
<quint. smyrn. 1.441> χείματος οὐκέτ' ἐόντος, ὅτ' ἐς νομὸν ἐντύνονται
<quint. smyrn. 1.442> ἐλθέμεν, οὐδ' ἄρα τῇσι φίλον πέλει ἔνδοθι μίμνειν,
<quint. smyrn. 1.443> ἄλλη δ' αὖθ' ἑτέρην προκαλίζεται ἐκτὸς ἄγεσθαι:
<quint. smyrn. 1.444> ὣς ἄρα Τρωιάδες ποτὶ φύλοπιν ἐγκονέουσαι
<quint. smyrn. 1.445> ἀλλήλας ὤτρυνον: ἀπόπροθι δ' εἴρια θέντο
<quint. smyrn. 1.446> καὶ ταλάρους, ἀλεγεινὰ δ' ἐπ' ἔντεα χεῖρας ἴαλλον.
<quint. smyrn. 1.447> καί νύ κεν ἄστεος ἐκτὸς ἅμα σφετέροισιν ὄλοντο
<quint. smyrn. 1.448> ἀνδράσι καὶ σθεναρῇσιν ̓Αμαζόσιν ἐν δαῒ κείνῃ,
<quint. smyrn. 1.449> εἰ μή σφεας κατέρυξε πύκα φρονέουσα Θεανὼ
<quint. smyrn. 1.450> ἐσσυμένας πινυτοῖσι παραυδήσας' ἐπέεσσι:
<quint. smyrn. 1.451> “τίπτε ποτὶ κλόνον αἰνὸν ἐελδόμεναι πονέεσθαι,
<quint. smyrn. 1.452> σχέτλιαι, οὔτι πάροιθε πονησάμεναι περὶ χάρμης,
<quint. smyrn. 1.453> ἀλλ' ἄρα νηίδες ἔργον ἐπ' ἄτλητον μεμαυῖαι
<quint. smyrn. 1.454> ὄρνυσθ' ἀφραδέως; οὐ γὰρ σθένος ἔσσεται ἶσον
<quint. smyrn. 1.455> ἡμῖν καὶ Δαναοῖσιν ἐπισταμένοισι μάχεσθαι.
<quint. smyrn. 1.456> αὐτὰρ ̓Αμαζόσι δῆρις ἀμείλιχος ἱππασίαι τε
<quint. smyrn. 1.457> εὔαδον ἐξ ἀρχῆς καὶ ὅς' ἀνέρες ἔργα μέλονται:
<quint. smyrn. 1.458> τοὔνεκ' ἄρα σφίσι θυμὸς ἀρήιος αἰὲν ὄρωρεν,
<quint. smyrn. 1.459> οὐδ' ἀνδρῶν δεύονται, ἐπεὶ πόνος ἐς μέγα κάρτος
<quint. smyrn. 1.460> θυμὸν ἀνηέξησε καὶ ἄτρομα γούνατ' ἔθηκε.
<quint. smyrn. 1.461> τὴν δὲ φάτις καὶ ̓́Αρηος ἔμεν κρατεροῖο θύγατρα:
<quint. smyrn. 1.462> τῷ οἱ θηλυτέρην τιν' ἐριζέμεν οὔτι ἔοικεν:
<quint. smyrn. 1.463> ἠὲ τάχ' ἀθανάτων τις ἐπήλυθεν εὐχομένοισιν.
<quint. smyrn. 1.464> πᾶσι δ' ἄρ' ἀνθρώποισιν ὁμὸν γένος, ἀλλ' ἐπὶ ἔργα
<quint. smyrn. 1.465> στρωφῶντ' ἄλλος ἐπ' ἄλλα: πέλει δ' ἄρα κεῖνο φέριστον
<quint. smyrn. 1.466> ἔργον, ὅ τι φρεσὶν ᾖσιν ἐπιστάμενος πονέηται:
<quint. smyrn. 1.467> τοὔνεκα δηιοτῆτος ἀποσχόμεναι κελαδεινῆς
<quint. smyrn. 1.468> ἱστὸν ἐπεντύνεσθε φίλων ἔντοσθε μελάθρων.
<quint. smyrn. 1.469> ἁνδράσι δ' ἡμετέροισι περὶ πτολέμοιο μελήσει.
<quint. smyrn. 1.470> ἐλπωρὴ δ' ἀγαθοῖο τάχ' ἔσσεται, οὕνεκ' ̓Αχαιοὺς
<quint. smyrn. 1.471> δερκόμεθ' ὀλλυμένους, μέγα δὲ κράτος ὄρνυται ἀνδρῶν
<quint. smyrn. 1.472> ἡμετέρων: οὐδ' ἔστι κακοῦ δέος: οὔτι γὰρ ἄστυ
<quint. smyrn. 1.473> δήιοι ἀμφὶς ἔχουσιν ἀνηλέες, οὔτ' ἀλεγεινὴ
<quint. smyrn. 1.474> γίνετ' ἀναγκαίη καὶ θηλυτέρῃσι μάχεσθαι.”
<quint. smyrn. 1.475> ὣς φάτο: ταὶ δ' ἐπίθοντο παλαιοτέρῃ περ ἐούσῃ,
<quint. smyrn. 1.476> ὑσμίνην δ' ἀπάνευθεν ἐσέδρακον, ἡ δ' ἔτι λαοὺς
<quint. smyrn. 1.477> δάμνατο Πενθεσίλεια, περιτρομέοντο δ' ̓Αχαιοί,
<quint. smyrn. 1.478> οὐδέ σφιν θανάτοιο πέλε στονόεντος ἄλυξις:
<quint. smyrn. 1.479> ἀλλ' ἅτε μηκάδες αἶγες ὑπὸ βλοσυρῇσι γένυσσι
<quint. smyrn. 1.480> πορδάλιος κτείνοντο, ποθὴ δ' ἔχεν οὐκέτι χάρμης
<quint. smyrn. 1.481> ἀνέρας ἀλλὰ φόβοιο, καὶ ἄλλυδις ἤιον ἄλλοι
<quint. smyrn. 1.482> οἱ μὲν ἀπορρίψαντες ἐπὶ χθόνα τεύχἐ ἀπ' ὤμων,
<quint. smyrn. 1.483> οἱ δ' ἄρα σὺν τεύχεσσι, καὶ ἡνιόχων ἀπάνευθεν
<quint. smyrn. 1.484> ἵπποι ἴσαν φεύγοντες: ἐπεσσυμένοις δ' ἄρα χάρμα
<quint. smyrn. 1.485> ἔπλετ', ἀπολλυμένων δὲ πολὺς στόνος: οὐδέ τις ἀλκὴ
<quint. smyrn. 1.486> γίνετο τειρομένοισι: μινυνθάδιοι δὲ πέλοντο
<quint. smyrn. 1.487> πάντες, ὅσους ἐκίχανεν ἀνὰ κρυερὸν στόμα χάρμης.
<quint. smyrn. 1.488> ὡς δ' ὅτ' ἐπιβρίσασα μέγα στονόεσσα θύελλα
<quint. smyrn. 1.489> ἄλλα μὲν ἐκ ῥιζέων χαμάδις βάλε δένδρεα μακρὰ
<quint. smyrn. 1.490> ἄνθεσι τηλεθόωντα, τὰ δ' ἐκ πρέμνοιο κέδασσεν
<quint. smyrn. 1.491> ὑψόθεν, ἀλλήλοισι δ' ἐπὶ κλασθέντα κέχυνται:
<quint. smyrn. 1.492> ὣς Δαναῶν κέκλιντο πολὺς στρατὸς ἐν κονίῃσι
<quint. smyrn. 1.493> Μοιράων ἰότητι καὶ ἔγχεϊ Πενθεσιλείης.
<quint. smyrn. 1.494> αὐτὰρ ἐπεὶ καὶ νῆες ἐνιπρήσεσθαι ἔμελλον
<quint. smyrn. 1.495> χερσὶν ὕπο Τρώων, τότε που μενεδήιος Αἴας
<quint. smyrn. 1.496> οἰμωγῆς ἐσάκουσε καὶ Αἰακίδην προσέειπεν:
<quint. smyrn. 1.497> “ὦ ̓Αχιλεῦ, περὶ δή μοι ἀπείριτος ἤλυθεν αὐδὴ
<quint. smyrn. 1.498> οὔασιν ὡς πολέμοιο συνεσταότος μεγάλοιο:
<quint. smyrn. 1.499> ἀλλ' ἴομεν, μὴ Τρῶες ὑποφθάμενοι παρὰ νηυσὶν
<quint. smyrn. 1.500> ̓Αργείους ὀλέσωσι, καταφλέξωσι δὲ νῆας:
<quint. smyrn. 1.501> νῶιν δ' ἀμφοτέροισιν ἐλεγχείη ἀλεγεινὴ
<quint. smyrn. 1.502> ἔσσεται: οὐ γὰρ ἔοικε Διὸς μεγάλοιο γεγῶτας
<quint. smyrn. 1.503> αἰσχύνειν πατέρων ἱερὸν γένος, οἵ ῥα καὶ αὐτοὶ
<quint. smyrn. 1.504> τὸ πρὶν ἅμ' ̔Ηρακλῆι δαΐφρονι Δαομέδοντος
<quint. smyrn. 1.505> Τροίην, ἀγλαὸν ἄστυ, διέπραθον ἐγχείῃσι:
<quint. smyrn. 1.506> ὡς καὶ νῦν τελέεσθαι ὑφ' ἡμετέρῃσιν ὀΐω
<quint. smyrn. 1.507> χερσίν, ἐπεὶ μέγα κάρτος ἀέξεται ἀμφοτέροισιν.”
<quint. smyrn. 1.508> ὣς φάτο: τῷ δ' ἐπίθησε θρασὺ σθένος Αἰακίδαο:
<quint. smyrn. 1.509> κλαγγὴν γὰρ στονόεσσαν ὑπέκλυεν οὔασιν οἷσιν.
<quint. smyrn. 1.510> ἄμφω δ' ὡρμήθησαν ἐπ' ἔντεα μαρμαίροντα:
<quint. smyrn. 1.511> καὶ τὰ μὲν ἑσσάμενοι κατεναντίον ἔσταν ὁμίλου:
<quint. smyrn. 1.512> τῶν δ' ἄρα τεύχεα καλὰ μέγ' ἔβραχε: μαίνετο δέ σφιν
<quint. smyrn. 1.513> ἶσον θυμὸς ̓́Αρηι: τόσον σθένος ἀμφοτέροισι
<quint. smyrn. 1.514> δῶκεν ἐπειγομένοισι σακέσπαλος ̓Ατρυτώνη.
<quint. smyrn. 1.515> ̓Αργεῖοι δ' ἐχάρησαν, ἐπεὶ ἴδον ἄνδρε κραταιὼ
<quint. smyrn. 1.516> εἰδομένω παίδεσσιν ̓Αλωῆος μεγάλοιο,
<quint. smyrn. 1.517> οἵ ποτ' ἐπ' εὐρὺν ̓́Ολυμπον ἔφαν θέμεν οὔρεα μακρὰ
<quint. smyrn. 1.518> ̓́Οσσαν τ' αἰπεινὴν καὶ Πήλιον ὑψικάρηνον,
<quint. smyrn. 1.519> ὅππως δὴ μεμαῶτε καὶ οὐρανὸν εἰσαφίκωνται:
<quint. smyrn. 1.520> τοῖοι ἄρ' ἀντέστησαν ἀταρτηροῦ πολέμοιο
<quint. smyrn. 1.521> Αἰακίδαι, μέγα χάρμα λιλαιομένοισιν ̓Αχαιοῖς,
<quint. smyrn. 1.522> ἄμφω ἐπειγόμενοι δηίων ἀπὸ λαὸν ὀλέσσαι.
<quint. smyrn. 1.523> πολλοὺς δ' ἐγχείῃσιν ἀμαιμακέτῃσι δάμασσαν:
<quint. smyrn. 1.524> ὡς δ' ὅτε πίονα μῆλα βοοδμητῆρε λέοντε
<quint. smyrn. 1.525> εὑρόντ' ἐν ξυλόχοισι φίλων ἀπάνευθε νομήων
<quint. smyrn. 1.526> πανσυδίῃ κτείνωσιν, ἄχρις μέλαν αἷμα πιόντες
<quint. smyrn. 1.527> σπλάγχνων ἐμπλήσωνται ἑὴν πολυχανδέα νηδύν:
<quint. smyrn. 1.528> ὣς οἵ γ' ἄμφω ὄλεσσαν ἀπειρέσιον στρατὸν ἀνδρῶν.
<quint. smyrn. 1.529> ̓́Ενθ' Αἴας ἕλε Δηίοχον καὶ ἀρήιον ̔́Υλλον,
<quint. smyrn. 1.530> Εὐρύνομόν τε φιλοπτόλεμον καὶ ̓Ενυέα δῖον.
<quint. smyrn. 1.531> ̓Αντάνδρην δ' ἄρα Πηλείδης ἕλε καὶ Πολεμοῦσαν
<quint. smyrn. 1.532> ἠδὲ καὶ ̓Αντιβρότην, μετὰ δ' ̔Ιπποθόην ἐρίθυμον,
<quint. smyrn. 1.533> τῇσι δ' ἔφ' ̓Αρμοθόην: ἐπὶ δ' ᾤχετο λαὸν ἅπαντα
<quint. smyrn. 1.534> αὺν Τελαμωνιάδῃ μεγαλήτορι: τῶν δ' ὑπὸ χερσὶ
<quint. smyrn. 1.535> πυκναί τε σθεναραί τε κατηρείποντο φάλαγγες
<quint. smyrn. 1.536> ῥεῖα καὶ ὀτραλέως, ὡσεὶ πυρὶ δάσκιος ὕλη
<quint. smyrn. 1.537> οὔρεος ἐν ξυνοχῇσιν ἐπισπέρχοντος ἀήτεω.
<quint. smyrn. 1.538> τοὺς δ' ὁπότ' εἰσενόησε δαΐφρων Πενθεσίλεια
<quint. smyrn. 1.539> θῆρας ὅπως θύνοντας ἀνὰ μόθον ὀκρυόεντα,
<quint. smyrn. 1.540> ἀμφοτέρων ὥρμησε καταντίον, ἠΰτε λυγρὴ
<quint. smyrn. 1.541> πόρδαλις ἐν ξυλόχοισιν ὀλέθριον ἦτορ ἔχουσα
<quint. smyrn. 1.542> αἰνὰ περισσαίνουσα θόρῃ κατέναντ' ἐπιόντων
<quint. smyrn. 1.543> ἀγρευτέων, οἵπερ μιν ἐν ἔντεσι θωρηχθέντες.
<quint. smyrn. 1.544> ἐσσυμένην μίμνουσι πεποιθότες ἐγχείῃσιν:
<quint. smyrn. 1.545> ὣς ἄρα Πενθεσίλειαν ἀρήιοι ἄνδρες ἔμιμνον
<quint. smyrn. 1.546> δούρατ' ἀειράμενοι: περὶ δέ σφισι χαλκὸς ἀΰτει
<quint. smyrn. 1.547> κινυμένων: πρώτη δ' ἔβαλεν περιμήκετον ἔγχος
<quint. smyrn. 1.548> ἐσθλὴ Πενθεσίλεια: τὸ δ' ἐς σάκος Αἰακίδαο
<quint. smyrn. 1.549> ἷξεν, ἀπεπλάγχθη δὲ διατρυφὲν εὖτ' ἀπὸ πέτρης:
<quint. smyrn. 1.550> τοῖ̓ ἔσαν ̔Ηφαίστοιο περίφρονος ἄμβροτα δῶρα.
<quint. smyrn. 1.551> ἡ δ' ἕτερον μετὰ χερσὶ τιτύσκετο θοῦρον ἄκοντα
<quint. smyrn. 1.552> Αἴαντος κατέναντα καὶ ἀμφοτέροισιν ἀπείλει:
<quint. smyrn. 1.553> “νῦν μὲν ἐμῆς ἀπὸ χειρὸς ἐτώσιον ἔκθορεν ἔγχος:
<quint. smyrn. 1.554> ἀλλ' ὀΐω τάχα τῷδε μένος καὶ θυμὸν ὀλέσσειν
<quint. smyrn. 1.555> ὑμέων ἀμφοτέρων, οἵ τ' ἄλκιμοι εὐχετάασθε
<quint. smyrn. 1.556> ἔμμεναι ἐν Δαναοῖσιν: ἐλαφροτέρη δὲ μόθοιο
<quint. smyrn. 1.557> ἔσσεται ἱπποδάμοισι τότε Τρώεσσιν ὀϊζύς.
<quint. smyrn. 1.558> ἀλλά μοι ἆσσον ἵκεσθε κατὰ κλόνον, ὄφρ' ἐσίδησθε,
<quint. smyrn. 1.559> ὅσσον ̓Αμαζόσι κάρτος ἐνὶ στήθεσσιν ὄρωρεν:
<quint. smyrn. 1.560> καὶ γάρ μευ γένος ἐστὶν ̓Αρήιον: οὐδέ με θνητὸς
<quint. smyrn. 1.561> γείνατ' ἀνήρ, ἀλλ' αὐτὸς ̓́Αρης ἀκόρητος ὁμοκλῆς:
<quint. smyrn. 1.562> τοὔνεκά μοι μένος ἐστὶ πολὺ προφερέστατον ἀνδρῶν.”
<quint. smyrn. 1.563> ἦ, μέγα καγχαλόωσα κατὰ φρένας: ἧκε δ' ἄρ' ἔγχος
<quint. smyrn. 1.563a> δεύτερον: οἱ δ' ἐγέλασσαν, ἄφαρ δέ οἱ ἤλασεν αἰχμὴ
<quint. smyrn. 1.564> Αἴαντος κνημῖδα πανάργυρον. οὐδέ οἱ εἴσω
<quint. smyrn. 1.565> ἤλυθεν ἐς χρόα καλὸν ἐπειγομένη περ ἱκέσθαι:
<quint. smyrn. 1.566> οὐ γὰρ δὴ πέπρωτο μιγήμεναι αἵματι κείνου
<quint. smyrn. 1.567> δυσμενέων στονόεσσαν ἐπὶ πτολέμοισιν ἀκωκήν.
<quint. smyrn. 1.568> Αἴας δ' οὐκ ἀλέγιζεν ̓Αμαζόνος, ἀλλ' ἄρα Τρώων
<quint. smyrn. 1.569> ἐς πληθὺν ἀνόρουσε: λίπεν δ' ἄρα Πηλείωνι
<quint. smyrn. 1.570> οἴῳ Πενθεσίλειαν, ἐπεί ῥά οἱ ἐν φρεσὶ θυμὸς
<quint. smyrn. 1.571> ᾔδεεν, ὡς ̓Αχιλῆι καὶ ἰφθίμη περ ἐοῦσα
<quint. smyrn. 1.572> ῥηίδιος πόνος ἔσσεθ' ὅπως ἴρηκι πέλεια.
<quint. smyrn. 1.573> ̔Η δὲ μέγα στονάχησεν ἐτώσια δοῦρα βαλοῦσα:
<quint. smyrn. 1.574> καί μιν κερτομέων προσεφώνεε Πηλέος υἱός:
<quint. smyrn. 1.575> “ὦ γύναι, ὡς ἁλίοισιν ἀγαλλομένη ἐπέεσσιν
<quint. smyrn. 1.576> ἡμέων ἤλυθες ἄντα λιλαιομένη πολεμίζειν,
<quint. smyrn. 1.577> οἳ μέγα φέρτατοί εἰμεν ἐπιχθονίων ἡρώων:
<quint. smyrn. 1.578> ἐκ γὰρ δὴ Κρονίωνος ἐριγδούποιο γενέθλης
<quint. smyrn. 1.579> εὐχόμεθ' ἐκγεγάμεν: τρομέεσκε δὲ καὶ θοὸς ̔́Εκτωρ
<quint. smyrn. 1.580> ἡμέας, εἰ καὶ ἄπωθεν ἐσέδρακεν ἀΐσσοντας
<quint. smyrn. 1.581> δῆριν ἐπὶ στονόεσσαν: ἐμὴ δέ μιν ἔκτανεν αἰχμὴ
<quint. smyrn. 1.582> καὶ κρατερόν περ ἐόντα: σὺ δ' ἐν φρεσὶ πάγχυ μέμηνας,
<quint. smyrn. 1.583> ἣ μέγ' ἔτλης καὶ νῶιν ἐπηπείλησας ὄλεθρον
<quint. smyrn. 1.584> σήμερον: ἀλλὰ σοὶ εἶθαρ ἐλεύσεται ὕστατον ἦμαρ:
<quint. smyrn. 1.585> οὐδὲ γὰρ οὐδ' αὐτός σε πατὴρ ἔτι ῥύσεται ̓́Αρης
<quint. smyrn. 1.586> ἐξ ἐμέθεν: τίσεις δὲ κακὸν μόρον, εὖτ' ἐν ὄρεσσι
<quint. smyrn. 1.587> κεμμὰς ὁμαρτήσασα βοοδμητῆρι λέοντι.
<quint. smyrn. 1.588> ἣ οὔπω τόδ' ἄκουσας, ὅσων ὑποκάππεσε γυῖα
<quint. smyrn. 1.589> Ξάνθου πὰρ προχοῇσιν ὑφ' ἡμετέρῃς παλάμῃσιν;
<quint. smyrn. 1.590> ἤ σευ πευθομένης μάκαρες φρένας ἐξείλοντο
<quint. smyrn. 1.591> καὶ νόον, ὄφρα σε Κῆρες ἀμείλιχοι ἀμφιχάνωσιν;”
<quint. smyrn. 1.592> ὣς εἰπὼν οἴμησε κραταιῇ χειρὶ τιταίνων
<quint. smyrn. 1.593> λαοφόνον δόρυ μακρὸν ὑπαὶ Χείρωνι πονηθέν:
<quint. smyrn. 1.594> αἶψα δ' ὑπὲρ μαζοῖο δαΐφρονα Πενθεσίλειαν
<quint. smyrn. 1.595> οὔτασε δεξιτεροῖο: μέλαν δέ οἱ ἔρρεεν αἷμα
<quint. smyrn. 1.596> ἐσσυμένως: ἡ δ' εἶθαρ ὑπεκλάσθη μελέεσσιν:
<quint. smyrn. 1.597> ἐκ δ' ἔβαλεν χειρὸς πέλεκυν μέγαν: ἀμφὶ δέ οἱ νὺξ
<quint. smyrn. 1.598> ὀφθαλμοὺς ἤχλυσε καὶ ἐς φρένα δῦσαν ἀνῖαι.
<quint. smyrn. 1.599> ἀλλὰ καὶ ὣς ἄμπνυε καὶ εἴσιδε δήιον ἄνδρα
<quint. smyrn. 1.600> ἤδη μιν μέλλοντα καθελκέμεν ὠκέος ἵππου:
<quint. smyrn. 1.601> ὥρμηνεν δ' ἢ χειρὶ μέγα ξίφος εἰρύσσασα
<quint. smyrn. 1.602> μεῖναι ἐπεσσυμένοιο θοοῦ ̓Αχιλῆος ἐρωήν,
<quint. smyrn. 1.603> ἢ κραιπνῶς ἵπποιο κατ' ὠκυτάτοιο θοροῦσα
<quint. smyrn. 1.604> λίσσεσθ' ἀνέρα δῖον, ὑποσχέσθαι δέ οἱ ὦκα
<quint. smyrn. 1.605> χαλκὸν ἅλις καὶ χρυσόν, ἅ τε φρένας ἔνδον ἰαίνει
<quint. smyrn. 1.606> θνητῶν ἀνθρώπων, εἰ καὶ μάλα τις θρασὺς εἴη,
<quint. smyrn. 1.607> τοῖς ἤν πως πεπίθοιτ' ὀλοὸν σθένος Αἰακίδαο:
<quint. smyrn. 1.608> ἢ καὶ ὁμηλικίην αἰδεσσάμενος κατὰ θυμὸν:
<quint. smyrn. 1.609> δῴη νόστιμον ἦμαρ ἐελδομένῃ περ ἀλύξαι.
<quint. smyrn. 1.610> καὶ τὸ μὲν ὣς ὥρμαινε: θεοὶ δ' ἑτέρωσε βάλοντο.
<quint. smyrn. 1.611> τῇ γὰρ ἐπεσσύμενος μέγ' ἐχώσατο Πηλέος υἱός,
<quint. smyrn. 1.612> καί οἱ ἄφαρ συνέπειρεν ἀελλόποδος δέμας ἵππου:
<quint. smyrn. 1.613> εὖτέ τις ἀμφ' ὀβελοῖσιν ὑπὲρ πυρὸς αἰθαλόεντος
<quint. smyrn. 1.614> σπλάγχνα διαμπείρῃσιν ἐπειγόμενος ποτὶ δόρπον,
<quint. smyrn. 1.615> ἢ ὥς τις στονόεντα βαλὼν ἐν ὄρεσσιν ἄκοντα
<quint. smyrn. 1.616> θηρητὴρ ἐλάφοιο μέσην διὰ νηδύα κέρσῃ
<quint. smyrn. 1.617> ἐσσυμένως, πταμένη δὲ διαμπερὲς ὄβριμος αἰχμὴ
<quint. smyrn. 1.618> πρέμνον ἐς ὑψικόμοιο πάγη δρυὸς ἠέ νυ πεύκης:
<quint. smyrn. 1.619> ὣς ἄρα Πενθεσίλειαν ὁμῶς περικαλλέϊ ἵππῳ
<quint. smyrn. 1.620> ἀντικρὺ διάμησεν ὑπ' ἔγχεϊ μαιμώωντι
<quint. smyrn. 1.621> Πηλείδης: ἡ δ' ὦκα μίγη κονίῃ καὶ ὀλέθρῳ
<quint. smyrn. 1.622> εὐσταλέως ἐριποῦσα κατ' οὔδεος: οὐδέ οἱ αἰδὼς
<quint. smyrn. 1.623> ᾔσχυνεν δέμας ἠΰ: τάθη δ' ἐπὶ νηδύα μακρῷ
<quint. smyrn. 1.624> δουρὶ περισπαίρουσα, θοῷ δ' ἐπεκέκλιτο ἵππῳ:
<quint. smyrn. 1.625> εὖτ' ἐλάτη κλασθεῖσα βίῃ κρυεροῦ Βορέαο,
<quint. smyrn. 1.626> ἥν τέ που αἰπυτάτην ἀνά τ' ἄγκεα μακρὰ καὶ ὕλην,
<quint. smyrn. 1.627> οἷ αὐτῇ μέγ' ἄγαλμα, τρέφει παρὰ πίδακι γαῖα:
<quint. smyrn. 1.628> τοίη Πενθεσίλεια κατ' ὠκέος ἤριπεν ἵππου
<quint. smyrn. 1.629> θηητή περ ἐοῦσα: κατεκλάσθη δέ οἱ ἁλκή.
<quint. smyrn. 1.630> Τρῶες δ' ὡς ἐσίδοντο δαϊκταμένην ἐνὶ χάρμῃ,
<quint. smyrn. 1.631> πανσυδίῃ τρομέοντες ἐπὶ πτόλιν ἐσσεύοντο
<quint. smyrn. 1.632> ἄσπετ' ἀκηχέμενοι μεγάλῳ περὶ πένθεϊ θυμόν.
<quint. smyrn. 1.633> ὡς δ' ὅτ' ἀν' εὐρέα πόντον ἐπιβρίσαντος ἀήτεω
<quint. smyrn. 1.634> ναῦται νῆ̓ ὀλέσαντες ὑπεκπροφύγωσιν ὄλεθρον,
<quint. smyrn. 1.635> παῦροι πολλὰ καμόντες ὀϊζυρῆς ἀλὸς εἴσω,
<quint. smyrn. 1.636> ὀψὲ δ' ἄρα σφίσι γαῖα φάνη σχεδὸν ἠδὲ καὶ ἄστυ,
<quint. smyrn. 1.637> τοὶ δὲ μόγῳ στονόεντι τετρυμένοι ἅψεα πάντα
<quint. smyrn. 1.638> ἐξ ἁλὸς ἀΐσσουσι μέγ' ἀχνύμενοι περὶ νηὸς
<quint. smyrn. 1.639> ἠδ' ἐτάρων, οὓς αἰνὸν ὐπὸ ζόφον ἤλασε κῦμα:
<quint. smyrn. 1.640> ὣς Τρῶες ποτὶ ἄστυ πεφυζότες ἐκ πολέμοιο
<quint. smyrn. 1.641> κλαῖον πάντες ̓́Αρηος ἀμαιμακέτοιο θύγατρα
<quint. smyrn. 1.642> καὶ λαούς, οἳ δῆριν ἀνὰ στονόεσσαν ὄλοντο.
<quint. smyrn. 1.643> Τῇδ' ἔπικαγχλόων μεγάλ' εὔχετο Πηλέος υἱός:
<quint. smyrn. 1.644> “κεῖσό νυν ἐν κονίῃσι κυνῶν βόσις ἠδ' οἰωνῶν,
<quint. smyrn. 1.645> δειλαίη: τίς γάρ σε παρήπαφεν ἀντί' ἐμεῖο
<quint. smyrn. 1.646> ἐλθέμεν; ἦ που ἔφησθα μάχης ἄπο νοστήσασα
<quint. smyrn. 1.647> οἰσέμεν ἄσπετα δῶρα παρά Πριάμοιο γέροντος
<quint. smyrn. 1.648> κτείνας' ̓Αργείους: ἀλλ' οὐ τόδε σοίγε νόημα
<quint. smyrn. 1.649> ἀθάνατοι ἐτέλεσσαν, ἐπεὶ μέγα φέρτατοί εἰμεν
<quint. smyrn. 1.650> ἡρώων, Δαναοῖσι φάος μέγα, Τρωσὶ δὲ πῆμα
<quint. smyrn. 1.651> ἠδὲ σοὶ αἰνομόρῳ, ἐπειή νύ σε Κῆρες ἐρεμναὶ
<quint. smyrn. 1.652> καὶ νόος ἐξορόθυνε γυναικῶν ἔργα λιποῦσαν
<quint. smyrn. 1.653> βήμεναι ἐς πόλεμον, τόν περ τρομέουσι καὶ ἄνδρες.”
<quint. smyrn. 1.654> ὣς εἰπὼν μελίην ἐξείρυσε Πηλέος υἱὸς
<quint. smyrn. 1.655> ὠκέος ἐξ ἵπποιο καὶ αἰνῆς Πενθεσιλείης:
<quint. smyrn. 1.656> ἄμφω δ' ἀσπαίρεσκον ὑφ' ἓν δόρυ δῃωθέντες.
<quint. smyrn. 1.657> ἀμφὶ δέ οἱ κρατὸς κόρυν εἵλετο μαρμαίρουσαν
<quint. smyrn. 1.658> ἠελίου ἀκτῖσιν ἀλίγκιον ἢ Διὸς: αἴγλῃ:
<quint. smyrn. 1.659> τῆς δὲ καὶ ἐν κονίῃσι καὶ αἵματι πεπτηυίης
<quint. smyrn. 1.660> ἐξεφάνη ἐρατῇσιν ὑπ' ὀφρύσι καλά πρόσωπα
<quint. smyrn. 1.661> καίπερ ἀποκταμένης. οἱ δ', ὡς ἴδον, ἀμφιέποντες
<quint. smyrn. 1.662> ̓Αργεῖοι θάμβησαν, ἐπεὶ μακάρεσσιν ἐῴκει.
<quint. smyrn. 1.663> κεῖτο γὰρ ἐν τεύχεσσι κατὰ χθονὸς ἠΰτ' ἀτειρὴς
<quint. smyrn. 1.664> ̓́Αρτεμις ὑπνώουσα, Διὸς τέκος, εὖτε κάμῃσι
<quint. smyrn. 1.665> γυῖα κατ' οὔρεα μακρὰ θοοὺς βάλλουσα λέοντας:
<quint. smyrn. 1.666> αὐτὴ γάρ μιν ἔτευξε καὶ ἐν φθιμένοισιν ἀγητὴν
<quint. smyrn. 1.667> Κύπρις ἐϋστέφανος κρατεροῦ παράκοιτις ̓́Αρηος,
<quint. smyrn. 1.668> ὄφρα τι καὶ Πηλῆος ἀμύμονος υἷ̓ ἀκαχήσῃ.
<quint. smyrn. 1.669> πολλοὶ δ' εὐχετόωντο κατ' οἰκία νοστήσαντες
<quint. smyrn. 1.670> τοίησ1 ἧς ἀλόχοιο ταρὰ λεχέεσσιν ἰαῦσαι.
<quint. smyrn. 1.671> καὶ δ' ̓Αχιλεὺς ἀλίαστον ἑῷ ἐνετείρετο θυμῷ,
<quint. smyrn. 1.672> οὕνεκά μιν κατέπεφνε καὶ οὐκ ἄγε δῖαν ἄκοιτιν
<quint. smyrn. 1.673> Φθίην εἰς εὔπωλον, ἐπεὶ μέγεθός τε καὶ εἶδος
<quint. smyrn. 1.674> ἔπλετ' ἀμώμητός τε καὶ ἀθανάτῃσιν ὁμοίη.
<quint. smyrn. 1.675> ̓́Αρεϊ δ' ἔμπεσε πένθος ὑπὸ φρένας ἀμφὶ θυγατρὸς
<quint. smyrn. 1.676> θυμὸν ἀκηχεμένῳ: τάχα δ' ἔκθορεν Οὐλύμποιο
<quint. smyrn. 1.677> σμερδαλέῳ ἀτάλαντος ἐΰ κτυπέοντι κεραυνῷ,
<quint. smyrn. 1.678> ὅν τε Ζεὺς προΐησιν, ὁ δ' ἀκαμάτης ἀπὸ χειρὸς
<quint. smyrn. 1.679> ἔσσυται ἢ ἐπὶ πόντον ἀπείριτον ἢ ἐπὶ γαῖαν
<quint. smyrn. 1.680> μαρμαίρων, τῷ δ' ἀμφὶ μέγας πελεμίζετ' ̓́Ολυμπος:
<quint. smyrn. 1.681> τοῖος ̓́Αρης ταναοῖο δι' ἠέρος ἀσχαλόων κῆρ
<quint. smyrn. 1.682> ἔσσυτο σὺν τεύχεσσιν, ἐπεὶ μόρον αἰνὸν ἄκουσε
<quint. smyrn. 1.683> παιδὸς ἑῆς: τῷ γάρ ῥα κατ' οὐρανὸν εὐρὺν ἐόντι
<quint. smyrn. 1.684> αὖραι μυθήσαντο θοαὶ Βορέαο θύγατρες
<quint. smyrn. 1.685> κούρης αἰνὸν ὄλεθρον: ὁ δ' ὡς κλύεν, ἶσος ἀέλλῃ
<quint. smyrn. 1.686> ̓Ιδαίων ὀρέων ἐπεβήσατο: τοῦ δ' ὑπὸ ποσσὶν
<quint. smyrn. 1.687> ἄγκεα κίνυτο μακρὰ βαθύρρωχμοί τε χαράδραι
<quint. smyrn. 1.688> καὶ ποταμοὶ καὶ πάντες ἀπειρέσιοι πόδες ̓́Ιδης.
<quint. smyrn. 1.689> καί νύ κε Μυρμιδόνεσσι πολύστονον ὤπασεν ἦμαρ,
<quint. smyrn. 1.690> εἰ μή μιν Ζεὺς αὐτὸς ἀπ' Οὐλύμποιο φόβησε
<quint. smyrn. 1.691> σμερδαλέῃς στεροπῇσι καὶ ἀργαλέοισι κεραυνοῖς,
<quint. smyrn. 1.692> οἵ οἱ πρόσθε ποδῶν θαμέες ποτόωντο δι' αἴθγης
<quint. smyrn. 1.693> δεινὸν ἀπαιθόμενοι: ὁ δ' ἄρ' εἰσορόων ἐνόησε
<quint. smyrn. 1.694> πατρὸς ἐριγδούποιο μέγα βρομέουσαν ὁμοκλήν:
<quint. smyrn. 1.695> ἔστη δ' ἐσσύμενός περ ἐπὶ πτολέμοιο κυδοιμόν.
<quint. smyrn. 1.696> ὡς δ' ὅτ' ἀπ' ἠλιβάτου σκοπιῆς περιμήκεα λᾶαν
<quint. smyrn. 1.697> λάβρος ὁμῶς ἀνέμοισιν ἀπορρήξῃ Διὸς ὄμβρος,
<quint. smyrn. 1.698> ὄμβρος ἄρ' ἠὲ κεραυνός, ἐπικτυπέουσι δὲ βῆσσαι
<quint. smyrn. 1.699> λάβρα κυλινδομένοιο, ὁ δ' ἀκαμάτῳ ὑπὸ ῥοίζῳ
<quint. smyrn. 1.700> ἔσσυτ' ἁναθρώσκων μάλα ταρφέα, μέχρις ἵκηται
<quint. smyrn. 1.701> χῶρον ἐπ' ἰσόπεδον, σταίη δ' ἄφαρ οὐκ ἐθέλων περ:
<quint. smyrn. 1.702> ὣς Διὸς ὄβριμος υἱὸς ̓́Αρης ἀέκοντί γε θυμῷ
<quint. smyrn. 1.703> ἔστη ἐπειγόμενός περ, ἐπεὶ μακάρων μεδέοντι
<quint. smyrn. 1.704> πάντες ὁμῶς εἴκουσιν ̓Ολύμπιοι, οὕνεκ' ἄρ' αὐτῶν
<quint. smyrn. 1.705> πολλὸν ὑπέρτατός ἐστι, πέλει δέ οἱ ἄσπετος ἀλκή.
<quint. smyrn. 1.706> πολλὰ δέ πορφύροντα θοὸς νόος ὀτρύνεσκεν
<quint. smyrn. 1.707> ἄλλοτε μέν Κρονίδαο μέγ' ἀσχαλόωντος ἐνιπὴν
<quint. smyrn. 1.708> σμερδαλέην τρομέοντα πρὸς οὐρανὸν ἀπονέεσθαι,
<quint. smyrn. 1.709> ἄλλοτε δ' οὐκ ἀλέγειν σφετέρου πατρός, ἀλλ' ̓Αχιλῆι
<quint. smyrn. 1.710> μῖξαι ἐν αἵματι χεῖρας ἀτειρέας. ὀψὲ δέ οἱ κῆρ
<quint. smyrn. 1.711> μνήσαθ', ὅσοι καὶ Ζηνὸς ἐνὶ πτολέμοισι δάμησαν
<quint. smyrn. 1.712> υἱέες, οἷς οὐδ' αὐτὸς ἐπήρκεσεν ὀλλυμένοισιν:
<quint. smyrn. 1.713> τοὔνεκ' ἀπ' ̓Αργείων ἑκάς ἤϊεν: ἦ γὰρ ἔμελλεν
<quint. smyrn. 1.714> κεῖσθαι ὁμῶς Τιτῆσι δαμεὶς στονόεντι κεραυνῷ,
<quint. smyrn. 1.715> εἰ Διὸς ἀθανάτοιο παρὲκ νόον ἄλλα μενοίνα.
<quint. smyrn. 1.716> καὶ τότ' ἀρήϊοι υἷες ἐϋσθενέων ̓Αργείων
<quint. smyrn. 1.717> σύλεομ ἐσσυμένως βεβροτωμένα τεύχεα νεκρῶν
<quint. smyrn. 1.718> πάντῃ ἐπεσσύμενοι: μέγα δ' ἄχνυτο Πηλέος υἱὸς
<quint. smyrn. 1.719> κούρης εἰσορόων ἐρατὸν σθένος ἐν κουίῃσι:
<quint. smyrn. 1.720> τοὔνεκά οἱ κραδίην ὀλοαὶ κατέδαπτον ἀνῖαι
<quint. smyrn. 1.721> ὁππόσον ἀμφ' ἑτάροιο πάρος Πατρόκλοιο δαμέντος.
<quint. smyrn. 1.722> Θερσίτης δέ μιν ἄντα κακῷ μέγα νείκεσε μύθῳ:
<quint. smyrn. 1.723> “ὦ ̓Αχιλεῦ φρένας αἰνέ, τίη νύ σευ ἤπαφε δαίμων
<quint. smyrn. 1.724> θυμὸν ἐνὶ στέρνοισιν ̓Αμαζόνος εἵνεκα λυγρῆς,
<quint. smyrn. 1.725> ἣ νῶιν κακὰ πολλὰ λιλαίετο μητίσασθαι;
<quint. smyrn. 1.726> τῆς τοι ἐνὶ φρεσὶ σῇσι γυναιμανές ἦτορ ἔχουτι
<quint. smyrn. 1.727> μέμβλεται ὡς ἀλόχοιο πολύφρονος, ἥν τ' ἐπὶ ἕδνοις
<quint. smyrn. 1.728> κουριδίην μνήστευσας ἐελδόμενος γαμέεσθαι.
<quint. smyrn. 1.729> ὥς ς' ὄφελον κατὰ δῆριν ὑποφθαμένη βάλε δουρί,
<quint. smyrn. 1.730> οὕνεκα θηλυτέρῃσιν ἄδην ἐπιτέρπεαι ἦτορ,
<quint. smyrn. 1.731> οὐδέ νύ σοί τι μέμηλεν ἐνὶ φρεσὶν οὐλομένῃσιν
<quint. smyrn. 1.732> ἀμθ' ἀρετῆς κλυτὸν ἔργου, ἐπὴν ἐσίδησθα γυναῖκα.
<quint. smyrn. 1.733> σχέτλιε, ποῦ νύ τοί ἐστιν ἐῢ σθένος ἠδὲ νόημα;
<quint. smyrn. 1.734> πῇ δὲ βίη βασιλῆος ἀμύμονος; οὐδέ τι οἶαθα
<quint. smyrn. 1.735> ὅσσον ἄχος Τρώεσσι γυναιμανέουσι τέτυκται;
<quint. smyrn. 1.736> οὐ γὰρ τερπωλῆς ὀλοώτερον ἄλλο βροτοῖσιν
<quint. smyrn. 1.737> ἐς λέχος ἱεμένης, ἥ τ' ἄφρονα φῶτα τίθησι
<quint. smyrn. 1.738> καὶ πινυτόν περ ἐόντα: πόνῳ δ' ἄρα κῦδος ὀπηδεῖ:
<quint. smyrn. 1.739> ἀνδρὶ γὰρ αἰχμητῇ νίκης κλέος ἔργα τ' ̓́Αρηος
<quint. smyrn. 1.740> τερπνά: φυγοπτολέμῳ δὲ γυναικῶν εὔαδεν εὐνή.”
<quint. smyrn. 1.741> ἦ μέγα νεικείων: ὁ δέ οἱ περιχώσατο θυμῷ
<quint. smyrn. 1.742> Πηλείδης ἐρίθυμος: ἄφαρ δέ ἑ χειρὶ κραταιῇ
<quint. smyrn. 1.743> τύψε κατὰ γναθμοῖο καὶ οὔατος: οἱ δ' ἅμα πάντες
<quint. smyrn. 1.744> ἐξεχύθνσαν ὀδόντες ἐπὶ χθόνα, κάππεσε δ' αὐτὸς
<quint. smyrn. 1.745> πρηνής: ἐκ δέ οἱ αἷμα διὰ στόματος πεφόρητο
<quint. smyrn. 1.746> ἀθρόον: αἶψα δ' ἄναλκις ἀπὸ μελέων φύγε θυμὸς
<quint. smyrn. 1.747> ἀνέρος οὐτιδανοῖο: χάρη δ' ἄρα λαὸς ̓Αχαιῶν:
<quint. smyrn. 1.748> τοὺς γὰρ νείκεε πάμπαν ἐπεσβολίῃσι κακῇσιν
<quint. smyrn. 1.749> αὐτὸς ἐὼν λωβητός: ὁ γὰρ Δαναῶν πέλεν αἰδώς.
<quint. smyrn. 1.750> καί ῥά τις ὧδ' εἴπεσκεν ἀρηϊθόων ̓Αργείων:
<quint. smyrn. 1.751> “οὐκ ἀγαθὸν βασιλῆας ὑβριζέμεν ἀνδρὶ χέρηι
<quint. smyrn. 1.752> ἀμφαδὸν οὔτε κρυφηδόν, ἐπεὶ χόλος αἰνὸς ὀπηδεῖ:
<quint. smyrn. 1.753> ἔστι Θέμις, καὶ γλῶσσαν ἀναιδέα τίνυται ̓́Ατη,
<quint. smyrn. 1.754> ἥ τ' αἰεὶ μερόπεσσιν ἐπ' ἄλγεσιν ἄλγος ἀέξει.”
<quint. smyrn. 1.755> ὣς ἄρ' ἔφη Δαναῶν τις: ὁ δ' ἀσχαλόων ἐνὶ θυμῷ
<quint. smyrn. 1.756> Πηνείδης ἐρίθυμος ἔπος ποτὶ τοῖον ἔειπεν:
<quint. smyrn. 1.757> “κεῖσό νυν ἐν κονίῃσι λελασμένος ἀφροσυνάων:
<quint. smyrn. 1.758> οὐ γὰρ ἀμείνονι φωτὶ χρεών κακὸν ἀντί' ἐρίζειν:
<quint. smyrn. 1.759> ὣ καί που τὸ πάροιθεν ̓Οδυσσῆος ταλαὸν κῆρ
<quint. smyrn. 1.760> ἀργαλέως ὤρινας ἐλέγχεα μυρία βάζων:
<quint. smyrn. 1.761> ἀλλ' οὐ Πηλείδης τοι ὁμοίιος ἐξεφαάνθην,
<quint. smyrn. 1.762> ὅς σευ θυμὸν ἔλυσα καὶ οὐκέτι χειρὶ βαρείῃ
<quint. smyrn. 1.763> πληξάμενος: σὲ δὲ πότμος ἀμείλιχος ἀμφεκάλυψεν,
<quint. smyrn. 1.764> σῇ δ' ὀλιγοδρανίῃ θυμὸν λίπες: ἀλλ' ἀπ' ̓Αχαιῶν
<quint. smyrn. 1.765> ἔρρε καὶ ἐν φθιμένοισιν ἐπεσβολίας ἀγόρευε.”
<quint. smyrn. 1.766> ὣς ἔφατ' Αἰακίδαο θρασύφρονος ἄτρομος υἱός.
<quint. smyrn. 1.767> Τυδείδης δ' ἄρα μοῦνος ἐν ̓Αργείοις ̓Αχιλῆι
<quint. smyrn. 1.768> χώετο Θερσίταο δεδουπότος, οὕνεκ' ἄρ' αὐτοῦ
<quint. smyrn. 1.769> εὔχετ' ἀφ' αἵματος εἶναι, ἐπεὶ πέλεν ὃς μὲν ἀγαυοῦ
<quint. smyrn. 1.770> Τυδέος ὄβριμος υἱός, ὁ δ' ̓Αγρίου ἰσοθέοιο,
<quint. smyrn. 1.771> ἀγρίου, ὅς τ' Οἰνῆος ἀδελφεὸς ἔπλετο δίου:
<quint. smyrn. 1.772> Οἰνεὺς δ' υἱέα γείνατ' ἀρήιον ἐν Δαναοῖσι
<quint. smyrn. 1.773> Τυδέα: τοῦ δ' ἐτέτυκτο πάϊς σθεναρὸς Διομήδης.
<quint. smyrn. 1.774> τοὔνεκα Θερσίταο περὶ κταμένοιο χαλέφθη.
<quint. smyrn. 1.775> καί νύ κε Πηλείωνος ἐναντίου ἤρατο χεῖρας,
<quint. smyrn. 1.776> εἰ μή μιν κατέρυξαν ̓Αχαιῶν φέρτατοι υἷες,
<quint. smyrn. 1.777> πολλὰ παρηγορέοντες ὁμιλαδόν: ὣς δὲ καὶ αὐτὸν
<quint. smyrn. 1.778> Πηλείδην ἑτέρωθεν ἐρήτυον: ἦ γὰρ ἔμελλον
<quint. smyrn. 1.779> ἤδη καὶ ξιφέεσσιν ἐριδμαίνειν οἱ ἄριστοι
<quint. smyrn. 1.780> ̓Αργείων: τοὺς γάρ ῥα κακὸς χόλος ὀτρύνεσκεν.
<quint. smyrn. 1.781> ἀλλ' οἱ μὲν πεπίθοντο παραιφασίῃσιν ἑταίρων.
<quint. smyrn. 1.782> οἱ δὲ μέγ' οἰκτείραντες ἀγαυὴν Πενθεσίλειαν
<quint. smyrn. 1.783> ̓Ατρεῖδαι βασιλῆες ἀγασσάμενοί ἑ καὶ αὐτοὶ
<quint. smyrn. 1.784> Τρωσὶ δόσαν ποτὶ ἄστυ φέρειν ἐρικυδέος ̓́Ιλου
<quint. smyrn. 1.785> σὺν σφοῖσιν τεύχεσσιν, ἐπεὶ Πριάμοιο νόησαν
<quint. smyrn. 1.786> ἀγγελίην προϊέντος: ὁ γὰρ φρεσὶν ᾗσι μενοίνα
<quint. smyrn. 1.787> κούρην ὀβριμόθυμον ὁμῶς τεύχεσσι καὶ ̔́Ιππῳ
<quint. smyrn. 1.788> ἐς μέγα σῆμα βαλέσθαι ἀφνειοῦ Λαομέδοντος.
<quint. smyrn. 1.789> καί οἱ πυρκαϊὴν νηήσατο πρόσθε πόληος
<quint. smyrn. 1.790> ὑψηλήν, εὐρεῖαν: ὕπερθε δὲ θήκατο κούρην
<quint. smyrn. 1.791> πολλοῖς σὺν κτεάτεσσιν, ὅσα κταμένῃ ἐπεῴκει
<quint. smyrn. 1.792> ἐν πυρὶ συγκείασθαι ἐϋκτεάνῳ βασιλείῃ:
<quint. smyrn. 1.793> καὶ τὴν μὲν κατέδαψε θοὸν μένος ̔Ηφαίστοιο,
<quint. smyrn. 1.794> φλὸξ ὀλοή: λαοὶ δὲ περισταδὸν ἄλλοθεν ἄλλοι
<quint. smyrn. 1.795> πυρκαϊὴν σβέσσαντο θοῶς εὐώδεϊ οἴνῳ.
<quint. smyrn. 1.796> ὀστέα δ' ἀλλέξαντες ἄδην ἐπέχευαν σἄλειφα
<quint. smyrn. 1.797> ἡδὺ καὶ ἐς κοίλην χηλὸν θέσαν: ἀμφὶ δ' ἄρ' αὐτοῖς
<quint. smyrn. 1.798> πίονα δημὸν ὕπερθε βάλον βοός, ἥ τ' ἀγέλῃσιν
<quint. smyrn. 1.799> ̓Ιδαίοις ἐν ὄρεσσι μετέπρεπε φερβομένῃσι.
<quint. smyrn. 1.800> Τρῶες δ' ὥστε θύγατρα φίλην περικωκύσαντες
<quint. smyrn. 1.801> ἀχνύμενοι τάρχυσαν ἐΰδμητον περὶ τεῖχος
<quint. smyrn. 1.802> πύργῳ ἔπι προὔχοντι παρ' ὀστέα Λαομέδοντος
<quint. smyrn. 1.803> ἦρα φέροντες ̓́Αρηι καὶ αὐτῇ Πενθεσιλείῃ.
<quint. smyrn. 1.804> καί οἱ παρκατέθαψαν ̓Αμαζόνας, ὅσσαι ἅμ' αὐτῇ
<quint. smyrn. 1.805> ἐσπόμεναι ποτὶ δῆριν ὑπ' ̓Αργείοισι δάμησαν:
<quint. smyrn. 1.806> οὐ γάρ σφιν τύμβοιο πολυκλαύτοιο μέγηραν
<quint. smyrn. 1.807> ̓Ατρεῖδαι, Τρώεσσι δ' ἐϋπτολέμοισιν ὄπασσαν
<quint. smyrn. 1.808> ἐκ βελέων ἐρύσασθαι ὁμῶς κταμένοισι καὶ ἄλλοις:
<quint. smyrn. 1.809> οὐ γὰρ ἐπὶ φθιμένοισι πέλει κότος, ἀλλ' ἐλεεινοὶ
<quint. smyrn. 1.810> δήιοι οὐκέτ' ἐόντες, ἐπὴν ἀπὸ θυμὸς ὄληται.
<quint. smyrn. 1.811> ̓Αργεῖοι δ' ἀπάνευθε δόσαν πυρὶ πολλὰ κάρηνα
<quint. smyrn. 1.812> ἡρώων, οἳ δή δή ὁμοῦ κτάθεν ἠδ' ἐδάμησαν
<quint. smyrn. 1.813> Τρώων ἐν παλάμῃσιν ἀνὰ στόμα δηιοτῆτος,
<quint. smyrn. 1.814> πολλὰ μάλ' ἀχνύμενοι κταμένων ὕπερ. ἔξοχα δ' ἄλλων
<quint. smyrn. 1.815> ἀμφ' ἀγαθοῦ μύροντο Ποδάρκεος: οὐ γάρ ἐπ' ἐσθλοῦ
<quint. smyrn. 1.816> δεύετ' ἀδελφειοῖο μάχῃ ἔνι Πρωτεσιλάου:
<quint. smyrn. 1.817> ἀλλ' ὁ μὲν ἤδη πρόσθεν ὑφ' ̔́Εκτορι κεῖτο δαϊχθεὶς
<quint. smyrn. 1.818> ἠΰς Πρωτεσίλαος: ὀ δ' ἔγχεϊ Πενθεσιλείης
<quint. smyrn. 1.819> βλήμενος ̓Αργείοισι λυγρὸν περικάββαλε πένθος:
<quint. smyrn. 1.820> τοὔνεκά οἱ πληθὺν μὲν ἀπόπροθι ταρχύσαντο
<quint. smyrn. 1.821> τεθναότων: κείνῳ δέ πέριξ ἐβάλοντο καμόντες
<quint. smyrn. 1.822> οἴῳ σῆμ' ἀρίδηλον, ἐπεὶ θρασὺς ἔπλετο θυμῷ.
<quint. smyrn. 1.823> νόσφι δὲ Θερσίταο λυγρὸν δέμας οὐτιδανοῖο
<quint. smyrn. 1.824> θάψαντες ποτὶ νῆας ἐϋπρώρους ἀφίκοντο
<quint. smyrn. 1.825> Αἰακίδην ̓Αχιλῆα μέγα φρεσὶ κυδαίνοντες.
<quint. smyrn. 1.826> ἦμος δ' αἰγλήεσσα κατ' ὠκεανοῖο βεβήκει
<quint. smyrn. 1.827> ἠώς, ἀμφὶ δὲ γαῖαν ἐκίδνατο θεσπεσίη νύξ,
<quint. smyrn. 1.828> δὴ τότ' ἄρ' ἐν κλισίῃς ̓Αγαμέμνονος ἀφνειοῖο
<quint. smyrn. 1.829> δαίνυτο Πηλείδαο βίη: σὺν δ' ἄλλοι ἄριστοι
<quint. smyrn. 1.830> τέρποντ' ἐν θαλίῃς μέχρις ἠὼ δῖαν ἱκέσθαι.
<quint. smyrn. 2.1> αὐτὰρ ἐπεὶ κορυφὰς ὀρέων ὑπέρ ἠχηέντων
<quint. smyrn. 2.2> λαμπρὸν ὑπὲρ φάος ἦλθεν ἀτειρέος ἠελίοιο,
<quint. smyrn. 2.3> οἱ μὲν ἄρ' ἐν κλισίῃσιν ̓Αχαιῶν ἄβριμοι υἷες
<quint. smyrn. 2.4> γήθεον ἀκαμάτῳ μέγ' ἐπευχόμενοι ̓Αχιλῆι.
<quint. smyrn. 2.5> Τρῶες δ' αὖ μύροντο κατὰ πτόλιν: ἀμφὶ δὲ πύργους
<quint. smyrn. 2.6> ἐζόμενοι σκοπίαζον, ἐπεὶ φόβος ἔλλαβε πάντας,
<quint. smyrn. 2.7> μὴ δή που μέγα τεῖχος ὑπερθόρῃ ὄβριμος ἀνήρ
<quint. smyrn. 2.8> αὐτούς τε κτείνῃ κατά τε πρήσῃ πυρὶ πάντα.
<quint. smyrn. 2.9> τοῖσι δ' ἄρ' ἀχνυμένοισι γέρων μετέειπε Θυμοίτης:
<quint. smyrn. 2.10> “ὦ φίλοι, οὐκέτ' ἔγωγε περὶ φρεσὶν οἶδα νοῆσαι,
<quint. smyrn. 2.11> ὅππως ἔσσεται ἄλκαρ ἀνιηροῦ πολέμοιο
<quint. smyrn. 2.12> ̔́Εκτορος ἀγχεμάχοιο δεδουπότος, ὃς μέγα Τρώων
<quint. smyrn. 2.13> κάρτος ἔην τὸ πάροιθε: καὶ οὐδ' ὅ γε Κῆρας ἄλυξεν,
<quint. smyrn. 2.14> ἀλλ' ἐδάμη παλάμῃσιν ̓Αχιλλέος, ᾧ περ ὀΐω
<quint. smyrn. 2.15> καὶ θεὸν ἀντιάσαντα μάχῃ ἔνι δῃωθῆναι:
<quint. smyrn. 2.16> οἵην τήνδ' ἐδάμασσεν ἀνὰ κλόνον, ἥνπερ οἱ ἄλλοι
<quint. smyrn. 2.17> ̓Αργεῖοι φοβέοντο, δαΐφρονα Πενθεσίλειαν:
<quint. smyrn. 2.18> καὶ γὰρ ἔην ἔκπαγλος: ἔγωγέ μιν ὡς ἐνόησα,
<quint. smyrn. 2.19> ὠισάμην μακάρων τίν' ἀπ' οὐρανοῦ ἐνθάδ' ἱκέσθαι
<quint. smyrn. 2.20> ἡμῖν χάρμα φέρουσαν: ὃ δ' οὐκ ἄρ' ἐτήτυμον ἦεν.
<quint. smyrn. 2.21> ἀλλ' ἄγε φραζώμεσθα, τί λώιον ἄμμι γένηται,
<quint. smyrn. 2.22> ἢ ἔτι που στυγεροῖσι μαχώμεθα δυσμενέεσσιν,
<quint. smyrn. 2.23> ἢ ἤδη φεύγωμεν ἀπ' ἄστεος ὀλλυμένοιο:
<quint. smyrn. 2.24> οὐ γὰρ ἔτ' ̓Αργείοισι δυνησόμεθ' ἀντιφερίζειν
<quint. smyrn. 2.25> μαρναμένου κατὰ δῆρ ιν ἀμειλίκτου ̓Αχιλῆος.”
<quint. smyrn. 2.26> ὣς ἄρ' ἔφη: τὸν δ' υἱὸς ἀμείβετο Λαομέδοντος:
<quint. smyrn. 2.27> “ὦ φίλος ἠδ' ἄλλοι Τρῶες σθεναροί τ' ἐπίκουροι,
<quint. smyrn. 2.28> μή νύ τι δειμαίνοντες ἑῆς χαζώμεθα πάτρης,
<quint. smyrn. 2.29> μηδ' ἔτι δυσμενέεσσι μαχώμεθα τῆλε πόληος,
<quint. smyrn. 2.30> ἀλλά που ἐκ πύργων καὶ τείχεος, εἰσόκεν ἔλθῃ
<quint. smyrn. 2.31> Μέμνων ὀβριμόθυμος ἄγων ἀπερείσια φῦλα
<quint. smyrn. 2.32> λαῶν, οἳ ναίουσι μελάμβροτον Αἰθιόπειαν.
<quint. smyrn. 2.33> ἤδη γάρ ῥα καὶ αὐτὸν ὀΐομαι ἀγχόθι γαίης
<quint. smyrn. 2.34> ἔμμεναι ἡμετέρης: ἐπεὶ ἦ νύ οἱ οὔτι νέον γε
<quint. smyrn. 2.35> ἀγγελίην προέηκα μέγ' ἀχνύμενος περί θυμῷ:
<quint. smyrn. 2.36> αὐτὰρ ὅ γ' ἀσπασίως μοι ὑπέσχετο πάντα τελέσσαι
<quint. smyrn. 2.37> ἐλθὼν ἐς Τροίην: καί μιν σχεδὸν ἔλπομαι εἶναι.
<quint. smyrn. 2.38> ἀλλ' ἄγε τλῆτ' ἔτι βαιόν, ἐπεὶ πολὺ λώιόν ἐστι
<quint. smyrn. 2.39> θαρσαλέως ἀπολέσθαι ἀνὰ κλόνον, ἠὲ φυγόντας
<quint. smyrn. 2.40> ζώειν ἀλλοδαποῖσι παρ' ἀνδράσιν αἴσχἐ ἔχοντας.”
<quint. smyrn. 2.41> ἦ ῥ' ὁ γέρων: ἀλλ' οὔτι σαόφρονι Πουλυδάμαντι
<quint. smyrn. 2.42> ἥνδανεν εἰσέτι δῆρις, ἐΰφρονα δ' ἔκφατο μῦθον:
<quint. smyrn. 2.43> “ εἰ μὲν δὴ Μέμνων τοι ἀριφραδέως κατένευσεν
<quint. smyrn. 2.44> ἡμέων αἰνὸν ὄλεθρον ἀπωσέμεν, οὔτι μεγαίρω
<quint. smyrn. 2.45> μίμνειν ἀνέρα δῖον ἀνὰ πτόλιν: ἀλλ' ἄρα θυμῷ
<quint. smyrn. 2.46> δείδω, μὴ σὺν ἑοῖσι κιὼν ἑτάροισι δαμείη
<quint. smyrn. 2.47> κεῖνος ἀνήρ, πολλοῖς δὲ καὶ ἄλλοις πῆμα γένηται
<quint. smyrn. 2.48> ἡμετέροις: δεινὸν γὰρ ἐπὶ σθένος ὄρνυτ' ̓Αχαιῶν.
<quint. smyrn. 2.49> ἀλλ' ἄγε, μηδὲ πόληος ἑῆς ἀπὸ τῆλε φυγόντες
<quint. smyrn. 2.50> αἴσχεα πολλὰ φέρωμεν ἀναλκείῃ ὑπὸ λυγρῇ
<quint. smyrn. 2.51> ἀλλοδαπὴν περόωντες ἐπὶ χθόνα, μηδ' ἔτι πάτρῃ
<quint. smyrn. 2.52> μίμνοντες κτεινώμεθ' ὑπ' ̓Αργείων ὀρυμαγδοῦ,
<quint. smyrn. 2.53> ἀλλ' ἤδη Δαναοῖσι, καὶ εἰ βραδύ, λώιον εἴη
<quint. smyrn. 2.54> εἰσέτι κυδαλίμην ̔Ελένην καὶ κτήματ' ἐκείνης,
<quint. smyrn. 2.55> ἠμὲν ὅσα Σπάρτηθεν ἀνήγαγεν ἠδὲ καὶ ἄλλα,
<quint. smyrn. 2.56> διττάκι τόσσα φέροντας ὑπὲρ πόλιός τε καὶ αὐτῶν
<quint. smyrn. 2.57> ἐκδόμεν, ἕως οὐ κτῆσιν ἀνάρσια φῦλα δέδασται
<quint. smyrn. 2.58> ἡμετέρην, οὐδ' ἄστυ κατήνυκε πῦρ ἀΐδηλον.
<quint. smyrn. 2.59> νῦν δ' ἄγ' ἐμοὶ πείθεσθε περὶ φρεσίν: οὐ γὰρ ὁΐω
<quint. smyrn. 2.60> ἄλλον ἀμείνονα μῆτιν ἐνὶ Τρώεσσι φράσασθαι:
<quint. smyrn. 2.61> εἴθ' ὄφελον καὶ πρόσθεν ἐμῆς ἐπάκουσεν ἐφετμῆς
<quint. smyrn. 2.62> ̔́Εκτωρ, ὁππότε μιν κατερήτυον ἔνδοθι πάτρης.”
<quint. smyrn. 2.63> ὣς φάτο Πουλυδάμαντος ἐῢ σθένος: ἀμφὶ δὲ Τρῶες
<quint. smyrn. 2.64> ᾔνεον εἰσαΐοντες ἐνὶ φρεσίν, οὐδ' ἀναφανδὸν
<quint. smyrn. 2.65> μῦθον ἔφαν: πάντες γὰρ ἑὸν τρομέοντες ἄνακτα
<quint. smyrn. 2.66> ἅζοντ' ἠδ' ̔Ελένην, κείνης ἕνεκ' ὀλλύμενοί περ.
<quint. smyrn. 2.67> τὸν δὲ καὶ ἐσθλὸν ἐόντα Πάρις μέγα νείκεσεν ἄντην:
<quint. smyrn. 2.68> “ Πουλυδάμα, σὺ μὲν ἐσσὶ φυγοπτόλεμος καὶ ἄναλκις,
<quint. smyrn. 2.69> οὐδὲ σοὶ ἐν στέρνοισι πέλει μενεδήιον ἦτορ,
<quint. smyrn. 2.70> ἀλλὰ δέος καὶ φύζα: σὺ δ' εὔχεαι εἶναι ἄριστος
<quint. smyrn. 2.71> ἐν βουλῇ: πάντων δὲ χερείονα μήδεα οἶδας.
<quint. smyrn. 2.72> ἀλλ' ἄγε δὴ σὺ μὲν αὐτὸς ἀπόσχεο δηιοτῆτος,
<quint. smyrn. 2.73> μίμνε δ' ἐνὶ μεγάροισι καθήμενος: αὐτὰρ οἱ ἄλλοι
<quint. smyrn. 2.74> ἀμφ' ἐμὲ θωρήξονται ἀνὰ πτόλιν, εἴσοκε μῆχος
<quint. smyrn. 2.75> εὕρωμεν θυμῆρες ἀνηλεγέος πολέμοιο:
<quint. smyrn. 2.76> οὐ γὰρ νόσφι πόνοιο καὶ ἀργαλέου πολέμοιο
<quint. smyrn. 2.77> ἀνθρώποις μέγα κῦδος ἀέξεται ἠδὲ καὶ ἔργον:
<quint. smyrn. 2.78> φύζα δὲ νηπιάχοισι μάλ' εὔαδεν ἠδὲ γυναιξί:
<quint. smyrn. 2.79> κείνῃς θυμὸν ἔοικας: ἐγὼ δέ τοι οὔτι πέποιθα
<quint. smyrn. 2.80> μαρναμένῳ: πάντων γὰρ ἀμαλδύνεις θρασὺ κάρτος.”
<quint. smyrn. 2.81> ἦ μέγα νεικείων: ὁ δὲ χωόμενος φάτο μῦθον
<quint. smyrn. 2.82> Πουλυδάμας: οὐ γάρ οἱ ἐναντίον ἅζετ' ἀ̔??̓σαι
<quint. smyrn. 2.83> κεῖνος, ἐπεὶ στυγερὸς καὶ ἀτάσθαλος ἠδ' ἀεσίφρων,
<quint. smyrn. 2.84> ὃς φίλα μὲν σαίνῃσιν ἐνωπαδόν, ἄλλα δὲ θυμῷ
<quint. smyrn. 2.85> πορφύρει καὶ κρύβδα τὸν οὐ παρεόντα χαλέπτῃ:
<quint. smyrn. 2.86> τῷ ῥα καὶ ἀμφαδίῃ μέγα νείκεσε δῖον ἄνακτα:
<quint. smyrn. 2.87> “ὦ μοι ἐπιχθονίων πάντων ὀλοώτατε φωτῶν,
<quint. smyrn. 2.88> σὸν θράσος ἤγαγε νῶιν ὀϊζύα, σὸς νόος ἔτλη
<quint. smyrn. 2.89> δῆριν ἀπειρεσίην καὶ τλήσεται, εἰσόκε πάτρην
<quint. smyrn. 2.90> σὺν λαοῖς σφετέροισι δαϊζομένην ἐσίδηαι:
<quint. smyrn. 2.91> ἀλλ' ἐμὲ μὴ τοιόνδε λάβοι θράσος, ἀμφὶ δὲ τάρβος
<quint. smyrn. 2.92> ἀσφαλὲς αἰὲν ἔχοιμι, σόον δέ μοι οἶκον ὀφέλλοι.”
<quint. smyrn. 2.93> ὣς ἄρ' ἔφη. ὁ δ' ἄρ' οὔτι προσέννεπε Πουλυδάμαντα:
<quint. smyrn. 2.94> μνήσατο γάρ, Τρώεσσιν ὅσας ἐφέηκεν ἀνίας
<quint. smyrn. 2.95> ἠδ' ὁπόσας ἔτ' ἔμελλεν, ἐπεί ῥά οἱ αἰθόμενον κῆρ
<quint. smyrn. 2.96> μᾶλλον ἐφώρμαινεν θανέειν ἢ νόσφι γενέσθαι
<quint. smyrn. 2.97> ἀντιθέης ̔Ελένης, ἧς εἵνεκα Τρώιοι υἷες
<quint. smyrn. 2.98> ὑψόθεν ἐσκοπίαζον ἀπ' ἄστεος αἰπεινοῖο
<quint. smyrn. 2.99> δέγμενοι ̓Αργείους ἠδ' Αἰακίδην ̓Αχιλῆα.
<quint. smyrn. 2.100> τοῖσι δ' ἄρ' οὐ μετὰ δηρὸν ἀρήιος ἤλυθε Μέμνων,
<quint. smyrn. 2.101> Μέμνων κυανέοισι μετ' Αἰθιόπεσσιν ἀνάσσων,
<quint. smyrn. 2.102> ὃς κίε λαὸν ἄγων ἀπερείσιον: ἀμφὶ δὲ Τρῶες
<quint. smyrn. 2.103> γηθόσυνοί μιν ἴδοντο κατὰ πτόλιν, ἠΰτε ναῦται
<quint. smyrn. 2.104> χείματος ἐξ ὀλοοῖο δι' αἰθέρος ἀθρήσωσιν
<quint. smyrn. 2.105> ἤδη τειρόμενοι ̔Ελίκης περιηγέος αἴγλην:
<quint. smyrn. 2.106> ὣς λαοὶ κεχάροντο περισταδόν, ἔξοχα δ' ἄλλων
<quint. smyrn. 2.107> Λαομεδοντιάδης: μάλα γάρ νύ οἱ ἦτορ ἐώλπει
<quint. smyrn. 2.108> δῃώσειν πυρὶ νῆας ὑπ' ἀνδράσιν Αἰθιόπεσσιν,
<quint. smyrn. 2.109> οὕνεκ' ἔχον βασιλῆα πελώριον ἠδὲ καὶ αὐτοὶ
<quint. smyrn. 2.110> πολλοὶ ἔσαν καὶ πάντες ἐς ̓́Αρεα μαιμώωντες:
<quint. smyrn. 2.111> τῷ ῥ' ἄμοτον κύδαινεν ἐῢν γόνον ̓Ηριγενείης
<quint. smyrn. 2.112> δωτίνῃς ἀγαθῇσι καὶ εὐφροσύνῃ τεθαλυίῃ:
<quint. smyrn. 2.113> ἀλλήλοις δ' ὀάριζον ἐπ' εἰλαπίνῃ καὶ ἐδωδῇ,
<quint. smyrn. 2.114> ὃς μὲν ἀριστῆας Δαναῶν καὶ ὅς' ἄλγἐ ἀνέτλη
<quint. smyrn. 2.115> ἐξενέπων, ὁ δὲ πατρὸς ἑοῦ καὶ μητέρος ̓Ηοῦς
<quint. smyrn. 2.116> ἀθάνατον βίον αἰέν, ἀπειρεσίης τε ῥέεθρα
<quint. smyrn. 2.117> Τηθύος, ὠκεανοῦ τε βαθυρρόου ἱερὸν οἶδμα
<quint. smyrn. 2.118> ἠδέ καὶ ἀκαμάτου πέρατα χθονός, ἀντολίας τε
<quint. smyrn. 2.119> ἠελίου, καὶ πᾶσαν ἀπ' ὠκεανοῖο κέλευθον
<quint. smyrn. 2.120> μέχρις ἐπὶ Πριάμοιο πόλιν καὶ πρώονας ̓́Ιδης,
<quint. smyrn. 2.121> ἠδὲ καὶ ὡς ἐδάϊξεν ὑπὸ στιβαρῇσι χέρεσσιν
<quint. smyrn. 2.122> ἀργαλέων Σολύμων ἱερὸν στρατόν, οἵ μιν ἰόντα
<quint. smyrn. 2.123> εἶργον, ὃ καὶ σφίσι πῆμα καὶ ἄσχετον ὤπασε πότμον.
<quint. smyrn. 2.124> καὶ τὰ μὲν ὣς ἀγόρευε καὶ ὡς ἴδεν ἔθνεα φωτῶν
<quint. smyrn. 2.125> μυρία: τοῦ δ' ἀΐοντος ὑπὸ φρεσὶ τέρπετο θυμός,
<quint. smyrn. 2.126> καί ἑ καθαπτόμενος γεραρῷ προσεφώνεε μύθῳ:
<quint. smyrn. 2.127> “ὦ Μέμνον, τό μὲν ἄρ με θεοὶ ποίησαν ἰδέσθαι
<quint. smyrn. 2.128> σὸν στρατὸν ἠδὲ καὶ αὐτὸν ἐν ἡμετέροισι μελάθροις:
<quint. smyrn. 2.129> ὥς μοι ἔτι κρήνειαν, ἵν' ̓Αργείους ἐσίδωμαι
<quint. smyrn. 2.130> ὀλλυμένους ἅμα πάντας ὑπ' ἐγχείῃσι τεῇσι:
<quint. smyrn. 2.131> καὶ γὰρ δὴ μακάρεσσιν ἀτειρέσι πάντα ἔοικας
<quint. smyrn. 2.132> ἐκπάγλως, ὡς οὔτις ἐπιχθονίων ἡρώων:
<quint. smyrn. 2.133> τῷ ς' ὀΐν κείνοισι φόνον στονόεντα βαλέσθαι.
<quint. smyrn. 2.134> νῦν δ' ἄγε τέρπεο θυμὸν ἐπ' εἰλαπίνῃσιν ἐμῇσι
<quint. smyrn. 2.135> σήμερον: αὐτὰρ ἔπειτα μαχήσεαι, ὡς ἐπέοικεν.”
<quint. smyrn. 2.136> ὣς εἰπὼν παλάμῃσι δέπας πολυχανδὲς ἀείρας
<quint. smyrn. 2.137> Μέμνονα προφρονέως στιβαρῷ δείδεκτο κυπέλλῳ
<quint. smyrn. 2.138> χρυσείῳ, τό ῥα δῶκε περίφρων ἀμφιγυήεις
<quint. smyrn. 2.139> ̔́Ηφαιστος κλυτὸν ἔργον, ὅτ' ἤγετο Κυπρογένειαν,
<quint. smyrn. 2.140> Ζηνὶ μεγασθενέϊ: ὁ δ' ἄρ' ὤπασεν υἱέϊ δῶρον
<quint. smyrn. 2.141> Δαρδάνῳ ἀντιθέῳ: ὁ δ' ̓Εριχθονίῳ πόρε παιδί:
<quint. smyrn. 2.142> Τρωὶ δ' ̓Εριχθόνιος μεγαλήτορι: αὐτὰρ ὅ γ' ̓Ιλῷ
<quint. smyrn. 2.143> κάλλιπε σὺν κτεάτεσσιν: ὁ δ' ὤπασε Λαομέδοντι:
<quint. smyrn. 2.144> αὐτὰρ ὁ Λαομέδων Πριάμῳ πόρεν, ὅς μιν ἔμελλεν
<quint. smyrn. 2.145> υἱέϊ δωσέμεναι: τὸ δέ οἱ θεὸς οὐκ ἐτέλεσσεν.
<quint. smyrn. 2.146> κεῖνο δέπας περικαλλὲς ἐθάμβεεν ἐν φρεσὶ Μέμνων
<quint. smyrn. 2.147> ἀμφαφόων καὶ τοῖον ὑποβλήδην φάτο μῦθον:
<quint. smyrn. 2.148> “οὐ μὲν χρὴ παρὰ δαιτὶ πελώριον εὐχετάασθαι
<quint. smyrn. 2.149> οὐδ' ἄρ' ὑποσχεσίην κατανευέμεν, ἀλλὰ ἕκηλον
<quint. smyrn. 2.150> δαίνυσθ' ἐν μεγάροισι καὶ ἄρτια μηχανάασθαι:
<quint. smyrn. 2.151> εἴτε γὰρ ἐσθλός τ' εἰμὶ καὶ ἄλκιμος εἴτε καὶ οὐκί,
<quint. smyrn. 2.152> γνώσῃ ἐνὶ πτολέμῳ, ὁπότ' ἀνέρος εἴδεται ἀλκή.
<quint. smyrn. 2.153> νῦν δ' ἄγε δὴ κοίτοιο μεδώμεθα, μηδ' ἀνὰ νύκτα
<quint. smyrn. 2.154> πίνωμεν: χαλεπὸς γὰρ ἐπειγομένοισι μάχεσθαι
<quint. smyrn. 2.155> οἶνος ἀπειρέσιος καὶ ἀϋπνοσύνη ἀλεγεινή.”
<quint. smyrn. 2.156> ὣς φάτο: τὸν δ' ὁ γεραιὸς ἀγασσάμενος προσέειπεν:
<quint. smyrn. 2.157> “ αὐτὸς ὅπως ἐθέλεις μεταδαίνυσο, πείθεο δ' αὐτῷ:
<quint. smyrn. 2.158> αὐ γὰρ ἐγώ ς' ἀέκοντα βιήσομαι: οὐ γὰρ ἔοικεν
<quint. smyrn. 2.159> οὔτ' ἀπιόντ' ἀπὸ δαιτὸς ἐρυκέμεν οὔτε μένοντα
<quint. smyrn. 2.160> σεύειν ἐκ μεγάροιο: θέμις νύ τοι ἀνδράσιν αὕτως.”
<quint. smyrn. 2.161> ὣς φάθ': ὁ δ' ἐκ δόρποιο μεθίστατο: βῆ δὲ πρὸς εὐνὴν
<quint. smyrn. 2.162> ὑστατίην: ἅμα δ' ἄλλοι ἔβαν κοίτοιο μέδεσθαι
<quint. smyrn. 2.163> δαιτυμόνες: τάχα δέ σφιν ἐπήλυθε νήδυμος ὕπνος.
<quint. smyrn. 2.164> αὐτὰρ ἐνὶ μεγάροισι Διὸς στεροπηγερέταο
<quint. smyrn. 2.165> ἀθάνατοι δαίνυντο: πατὴρ δ' ἐν τοῖσι Κρονίων
<quint. smyrn. 2.166> εὖ εἰδώς ἀγόρευε δυσηχέος ἔργα μόθοιο:
<quint. smyrn. 2.167> “ ἴστε θεοὶ περὶ πάντες ἐπεσσύμενον βαρὺ πῆμα
<quint. smyrn. 2.168> αὔριον ἐν πολέμῳ: μάλα γὰρ πολλῶν μένος ἵππων
<quint. smyrn. 2.169> ὄψεσθ' ἀμφ' ὀχέεσσι δαϊζομένων ἑκάτερθεν
<quint. smyrn. 2.170> ἄνδρας δ' ὀλλυμένους: τῶν καὶ πέρι κηδόμενός τις
<quint. smyrn. 2.171> μιμνέτω ὑμείων μνδ' ἀμφ' ἐμὰ γούναθ' ἱκάνων
<quint. smyrn. 2.172> λισσέσθω: κῆρες γὰρ ἀμείλιχοί εἰσι καὶ ἡμῖν.”
<quint. smyrn. 2.173> ὣς ἔφατ' ἐν μέσσοισιν ἐπισταμένοισι καὶ αὐτοῖς,
<quint. smyrn. 2.174> ὄφρα καὶ ἀσχαλόων τις ἀπὸ πτολέμοιο τράπηται,
<quint. smyrn. 2.175> μηδέ ἑ λισσόμενος περὶ υἱέος ἠὲ φίλοιο
<quint. smyrn. 2.176> μαψιδίως ἀφίκηται ἀτειρέος ἔνδον ̓Ολύμπου.
<quint. smyrn. 2.177> καὶ τὰ μὲν ὡς ἐσάκουσαν ἐριγδούπου Κρονίδαο,
<quint. smyrn. 2.178> τλῆσαν ἐνὶ στερνοισι καὶ οὐ βασιλῆος ἔναντα
<quint. smyrn. 2.179> μῆθον ἔφαν: μάλα γάρ μιν ἀπειρέσιον τρομέεσκον:
<quint. smyrn. 2.180> ἀχνύμενοι δ' ἵκανον: ὅπῃ δόμος ἦεν ἑκάστου
<quint. smyrn. 2.181> καὶ λέχος: ἀμφὶ δὲ τοῖσι καὶ ἀθανάτοις περ ἐοῦσιν
<quint. smyrn. 2.182> ὕπνου βληχρὸν ὄνειαρ ἐπὶ βλεφάροισι τανύσθη.
<quint. smyrn. 2.183> ἦμος δ' ἠλιβάτων ὀρέων ὑπερέσσυται ἄκρας
<quint. smyrn. 2.184> λαμπρὸς ἀν' οὐρανὸν εὐρὺν ἑωσφόρος, ὅς τ' ἐπὶ ἔργον
<quint. smyrn. 2.185> ἡδὺ μάλα κνώσσοντας' ἀμαλλοδετῆρας ἐγείρει:
<quint. smyrn. 2.186> τῆμος ἀρήιον υἷα φαεσφόρου ̓Ηριγενείης
<quint. smyrn. 2.187> ὕστατος ὕπνος ἀνῆκεν: ὁδ' ἐν φρεσὶ κάρτος ἀέξων
<quint. smyrn. 2.188> ἤδη δυσμενέεσσι λιλαίετο δηριάασθαι.
<quint. smyrn. 2.189> ̓Ηὼς δ' οὐρανὸν εὐρὺν ἀνήιεν οὐκ ἐθέλουσα.
<quint. smyrn. 2.190> καὶ τότε Τρῶες ἕσαντο περὶ χροῒ δήια τεύχη,
<quint. smyrn. 2.191> τοῖσι δ' ἅμ' Αἰθίοπές τε καὶ ὁππόσα φῦλα πέλοντο
<quint. smyrn. 2.192> ἀμφὶ βίην Πριάμοιο συναγρομένων ἐπικούρων
<quint. smyrn. 2.193> πανσυδίῃ: μάλα δ' ὦκα πρὸ τείχεος ἐσσεύοντο
<quint. smyrn. 2.194> κυανέοις νεφέεσσιν ἐοικότες, οἷα Κρονίων
<quint. smyrn. 2.195> χείματος ὀρνυμένοιο κατ' ἠέρα πουλὺν ἀγείρει.
<quint. smyrn. 2.196> αἶψα δ' ἄρ' ἐπλήσθη πεδίον πᾶν: οἱ δ' ἐκέχυντο
<quint. smyrn. 2.197> ἀκρίσι πυροβόροισιν ἀλίγκιον, αἵ τε φέρονται
<quint. smyrn. 2.198> ὡς νέφος ἢ πολὺς ὄμβρος ὑπὲρ χθονὸς εὐρυπέδοιο
<quint. smyrn. 2.199> ἄπλητοι μερόπεσσιν ἀεικέα λιμὸν ἄγουσαι:
<quint. smyrn. 2.200> ὣς οἱ ἴσαν πολλοί τε καὶ ὄβριμοι, ἀμφὶ δ' ἀγυιαὶ
<quint. smyrn. 2.201> στείνοντ' ἐσσυμένων, ὑπὸ δ' ἔγρετο ποσσὶ κονίη.
<quint. smyrn. 2.202> ̓Αργεῖοι δ' ἀπάνευθεν ἐθάμβεον, εὖτ' ἐσίδοντο
<quint. smyrn. 2.203> ἐσσυμένους: εἶθαρ δὲ περὶ χροῒ χαλκὸν ἕσαντο
<quint. smyrn. 2.204> κάρτεϊ Πηλείδαο πεποιθότες: ὃς δ' ἐνὶ μέσσοις
<quint. smyrn. 2.205> ἤιε Τιτήνεσσι πολυσθενέεσσιν ἐοικὼς
<quint. smyrn. 2.206> κυδιόων ἵπποισι καὶ ἅρμασι: τοῦ δ' ἄρα τεύχη
<quint. smyrn. 2.207> πάντη μαρμαίρεσκον ἀλίγκιον ἀστεροπῇσιν.
<quint. smyrn. 2.208> οἶος δ' ἐκ περάτων γαιηόχου ὠκεανοῖο
<quint. smyrn. 2.209> ἔρχεται ἠέλιος φαεσίμβροτος οὐρανὸν εἴσω
<quint. smyrn. 2.210> μφανόων, τραφερὴ δὲ γελᾷ περὶ γαῖα καὶ αἰθήρ:
<quint. smyrn. 2.211> τοῖος ἐν ̓Αργείοισι τότ' ἔσσυτο Πηλέος υἱός.
<quint. smyrn. 2.212> ὣς δὲ καὶ ἐν Τρώεσσιν ἀρήιος ἤιε Μέμνων
<quint. smyrn. 2.213> ̓́Αρεϊ μαιμώωντι πανείκελος, ἀμφὶ δὲ λαοὶ
<quint. smyrn. 2.214> προφρονέως ἐφέποντο παρεσσύμενοι βασιλῆι.
<quint. smyrn. 2.215> αἶψα δ' ἄρ' ἀμφοτέρων δολιχαὶ πονέοντο φάλαγγες
<quint. smyrn. 2.216> Τρώων καὶ Δαναῶν, μετὰ δ' ἔπρεπον Αἰθιοπῆες:
<quint. smyrn. 2.217> σὺν δ' ἔπεσον καναχηδὸν ὁμῶς, ἅτε κύματα πόντου
<quint. smyrn. 2.218> πάντοθεν ἐγρομένων ἀνέμων ὑπὸ χείματος ὥρῃ:
<quint. smyrn. 2.219> ἀλλήλους δ' ἐδάϊζον ἐϋξέστῃς μελίῃσι
<quint. smyrn. 2.220> βάλλοντες, μετὰ δέ σφι γόος καναχή τε δεδήει:
<quint. smyrn. 2.221> ὡς δ' ὅτ' ἐρίγδουποι ποταμοὶ μεγάλα στενάχωσιν
<quint. smyrn. 2.222> εἰς ἅλα χευόμενοι, ὅτε λαβρότατος πέλει ὄμβρος
<quint. smyrn. 2.223> ἐκ Διός, εὖτ' ἀλίαστον ἐπὶ νέφεα κτυπέωσι
<quint. smyrn. 2.224> θηγόμεν' ἀλλήλοισι, πυρὸς δ' ἐξέσσυτ' ἀϋτμή:
<quint. smyrn. 2.225> ὣς τῶν μαρναμένων μέγ' ὑπαὶ ποσὶ γαῖα πελώρη
<quint. smyrn. 2.226> ἔβραχε, θεσπεσίου δὲ δι' ἠέρος ἔσσυτ' ἀϋτὴ
<quint. smyrn. 2.227> σμερδαλέη: δεινὸν γὰρ ἐΰτεον ἀμφοτέρωθεν.
<quint. smyrn. 2.228> ̓́Ενθ' ἕλε Πηλείδης Θάλιον καὶ ἀμύμονα Μέντην
<quint. smyrn. 2.229> ἄμφω ἀριγνώτω, βάλε δ' ἄλλων πολλὰ κάρηνα.
<quint. smyrn. 2.230> εὖτ' αἰγὶς βερέθροισιν ὑποχθονίοις ἐπορούσῃ
<quint. smyrn. 2.231> λάβρος, ἄφαρ δέ τε πάντα κατὰ χθονὸς ἀμφιχέηται
<quint. smyrn. 2.232> ἐκ θεμέθλων: μάλα γάρ ῥα περιτρομέει βαθὺ γαῖα:
<quint. smyrn. 2.233> ὣς οἵ γ' ἐν κονίῃσι κατήριπον ὠκέϊ πότμῳ
<quint. smyrn. 2.234> αἰχμῇ Πηλείωνος: ὁ γὰρ μέγα μαίνετο θυμῷ.
<quint. smyrn. 2.235> ὣς δ' αὕτως ἑτέρωθεν ἐῢς πάϊς ̓Ηριγενείης
<quint. smyrn. 2.236> ̓Αργείους ἐδέϊζε κακῇ ἐναλίγκιος Αἴσῃ,
<quint. smyrn. 2.237> ἥ τε φέρει λαοῖσι κακὸν καὶ ἀεικέα λοιγόν.
<quint. smyrn. 2.238> πρῶτον δ' εἷλε Φέρωνα διὰ στέρνοιο τυχήσας
<quint. smyrn. 2.239> δούρατι λευγαλέῳ, ἐπὶ δ' ἔκτανε δῖον ̓́Ερευθον,
<quint. smyrn. 2.240> ἄμφω ἐελδομένω πόλεμον καὶ ἀεικέα χάρμῃν,
<quint. smyrn. 2.241> οἳ Θρύον ἀμφενέμοντο παρ' ̓Αλφειοῖο ῥεέθροις,
<quint. smyrn. 2.242> καί ῥ' ὑπὸ Νέστορι βῆσαν ἐς ̓Ιλίου ἱερὸν ἄστυ:
<quint. smyrn. 2.243> τοὺς δ' ὁπότ' ἐξενάριξεν, ἐπῴχετο Νηλέος υἱὸν
<quint. smyrn. 2.244> κτεῖναί μιν μεμαώς: τοῦ δ' ̓Αντίλοχος θεοειδὴς
<quint. smyrn. 2.245> πρόσθ' ἐλθὼν ἴθυνε μακρὸν δόρυ, καί οἱ ἅμαρτε
<quint. smyrn. 2.246> τυτθὸν ἀλευαμένοιο: φίλον δέ οἱ εἷλεν ἑταῖρον
<quint. smyrn. 2.247> αἴθοπα Πυρρασίδην: ὁ δὲ χωσάμενος κταμένοιο
<quint. smyrn. 2.248> ̓Αντιλόχῳ ἐπιᾶλτο, λέων ὣς ὀβριμόθυμος
<quint. smyrn. 2.249> καπρίῳ, ὅς ῥα καὶ αὐτὸς ἐναντίον οἶδε μάχεσθαι
<quint. smyrn. 2.250> ἀνδράσι καὶ θήρεσσι, πέλει δέ οἱ ἄσπετος ὁρμή:
<quint. smyrn. 2.251> ὣς ὁ θοῶς ἐπόρουσεν, ὁ δ' εὐρέϊ μιν βάλε πέτρῳ
<quint. smyrn. 2.252> ̓Αντίλοχος: τοῦ δ' οὔτι λύθη κέαρ, οὕνεκς' ἄρ' αὐτοῦ
<quint. smyrn. 2.253> ἀλγινόεντ' ἀπάλαλκε φόνον κρατερὴ τρυφάλεια:
<quint. smyrn. 2.254> σμερδαλέον δέ οἱ ἦτορ ἐνὶ στέρνοισιν ὀρίνθη
<quint. smyrn. 2.255> βλημένου: ἀμφὶ δέ οἱ κόρυς ἴαχε: καί ῥ' ἔτι μᾶλλον
<quint. smyrn. 2.256> μαίνετ' ἐπ' ̓Αντιλόχῳ. κρατερὴ δέ οἱ ἔζεεν ἀλκή:
<quint. smyrn. 2.257> τοὔνεκα Νέστορος υἷα καὶ αἰχμητήν περ ἐόντα
<quint. smyrn. 2.258> τύψεν ὑπὲρ μαζοῖο: διήλασε δ' ὄβριμον ἔγχος
<quint. smyrn. 2.259> ἐς κραδίην, θνητοῖσιν ὅπῃ πέλει ὠκὺς ὄλεθρος.
<quint. smyrn. 2.260> τοῦ δ' ὑποδῃωθέντος ἄχος Δαναοῖσιν ἐτύχθη
<quint. smyrn. 2.261> πᾶσι, μάλιστα δὲ πατρὶ περὶ φρένας ἤλυθε πένθος
<quint. smyrn. 2.262> Νέστορι παιδὸς ἑοῖο παρ' ὀφθαλμοῖσι δαμέντος:
<quint. smyrn. 2.263> οὐ γὰρ δὴ μερόπεσσι κακώτερον ἄλγος ἔπεισιν,
<quint. smyrn. 2.264> ἢ ὅτε παῖδες ὄλωνται ἑοῦ πατρὸς εἰσορόωντος:
<quint. smyrn. 2.265> τοὔνεκα καὶ στερεῇσιν ἀρηράμενος φρεσὶ θυμὸν
<quint. smyrn. 2.266> ἄχνυτο παιδὸς ἑοῖο κακῇ περὶ Κηρὶ δαμέντος:
<quint. smyrn. 2.267> κέκλετο δ' ἐσσυμένως Θρασυμήδεα νόσφιν ἐόντα:
<quint. smyrn. 2.268> “ ὄρσο μοι, ὦ Θρασύμηδες ἀγακλεές, ὄφρα φονῆα
<quint. smyrn. 2.269> σεῖο κασιγνήτοιο καὶ υἱέος ἡμετέροιο
<quint. smyrn. 2.270> νεκροῦ ἑκὰς σεύωμεν ἀεικέος, ἠὲ καὶ αὐτοὶ
<quint. smyrn. 2.271> ἀμφ' αὐτῷ στονόεσσαν ἀναπλήσωμεν ὀϊζύν.
<quint. smyrn. 2.272> εἰ δὲ σοὶ ἐν στέρνοισι πέλει δέος, οὐ σύ γ' ἐμεῖο
<quint. smyrn. 2.273> υἱὸς ἔφυς οὐδ' ἐσσὶ Περικλυμένοιο γενέθλης,
<quint. smyrn. 2.274> ὅς τε καὶ ̔Ηρακλῆι καταντίον ἐλθέμεν ἔτλη.
<quint. smyrn. 2.275> ἀλλ' ἄγε δὴ πονεώμεθ', ἐπεὶ μέγα κάρτος ἀνάγκη
<quint. smyrn. 2.276> πολλάκι μαρναμένοισι καὶ οὐτιδανοῖσιν ὀπάζει.”
<quint. smyrn. 2.277> ὣς φάτο: τοῦ δ' ἀΐοντος ὑπὸ φρεσὶ σύγχυτο θυμὸς
<quint. smyrn. 2.278> πένθεσι λευγαλέοισιν: ἄφαρ δέ οἱ ἤλυθεν ἄγχι
<quint. smyrn. 2.279> Φηρεύς, ὅν ῥα καὶ αὐτὸν ἀποκταμένοιο ἄνακτος
<quint. smyrn. 2.280> εἷλεν ἄχος: κρατεροῖο δ' ἐναντία δηριάασθαι
<quint. smyrn. 2.281> Μέμνονος ὡρμήθησαν ἀν' αἱματόεντα κυδοιμόν.
<quint. smyrn. 2.282> ὠς δ' ὅταν ἀγρευτῆρε κατὰ πτύχας ὑληέσσας
<quint. smyrn. 2.283> οὔρεος ἠλιβάτοιο λιλαιόμενοι μέγα θήρης
<quint. smyrn. 2.284> ἢ συὸς ἢ ἄρκτοιο καταντίον ἀΐσσωσι
<quint. smyrn. 2.285> κτεινέμεναι μεμαῶτες, ὁ δ' ἀμφοτέροις ἐπορούσας
<quint. smyrn. 2.286> θυμῷ μαιμώωντι βίην ἀπαμύνεται ἀνδρῶν:
<quint. smyrn. 2.287> ὣς τότε καὶ Μέμνων φρόνεεν μέγα: τοὶ δέ οἱ ἄγχι
<quint. smyrn. 2.288> ἤλυθον: ἀλλά μιν οὔτι κατακτανέειν ἐδύναντο
<quint. smyrn. 2.289> μακρῇσιν μελίῃσιν: ἀπέπλαγχθεν δέ οἱ αἰχμαὶ
<quint. smyrn. 2.290> τῆλε χροός: μάλα γάρ που ἀπέτραπεν ̓Ηριγένεια:
<quint. smyrn. 2.291> δούρατα δ' οὐχ ἁλίως χαμάδις πέσεν: ἀλλ' ὁ μὲν ὦκα
<quint. smyrn. 2.292> ἐμμεμαὼς κατέπεφνε Πολύμνιον υἷα Μέγητος
<quint. smyrn. 2.293> Φηρεὺς ὀβριμόθυμος, ὁ δ' ἔκτανε Λαομέδοντα
<quint. smyrn. 2.294> Νέστορος ὄβριμος υἱὸς ἀδελφειοῖο χολωθείς,
<quint. smyrn. 2.295> ὃν Μέμνων ἐδάϊξε κατὰ μόθον, ἀμφὶ δ' ἄρ' αὐτῷ
<quint. smyrn. 2.296> χερσὶν ὑπ' ἀκαμάτῃσι λύεν παγχάλκεα τεύχη
<quint. smyrn. 2.297> οὔτε βίην ἀλέγων Θρασυμήδεος οὔτε μὲν ἐσθλοῦ
<quint. smyrn. 2.298> Φηρέος, οὕνεκα πολλὸν ὑπείροχος. οἱ δ' ἅτε θῶε
<quint. smyrn. 2.299> ἀμφ' ἔλαφον βεβαῶτα μέγαν φοβέοντο λέοντα
<quint. smyrn. 2.300> οὔτι πρόσω μεμαῶτες ἔτ' ἐλθέμεν: αἰνὰ δὲ Νέστωρ
<quint. smyrn. 2.301> ἐγγύθεν εἰσορόων ὀλοφύρετο, κέκλετο δ' ἄλλους
<quint. smyrn. 2.302> σφοὺς ἑτάρους δηίοισιν ἐπελθέμεν: ἂν δὲ καὶ αὐτὸς
<quint. smyrn. 2.303> ὥρμαινεν πονέεσθαι ἀφ' ἅρματος, οὕνεκ' ἄρ' αὐτὸν
<quint. smyrn. 2.304> παιδὸς ἀποφθιμένοιο ποθὴ ποτὶ μῶλον ἄγεσκε
<quint. smyrn. 2.305> πὰρ δύναμιν: μέλλεν δὲ φίλῳ περὶ παιδὶ καὶ αὐτὸς
<quint. smyrn. 2.306> κεῖσθαι ὁμῶς κταμένοις ἐναρίθμιος, εἰ μὴ ἄρ' αὐτὸν
<quint. smyrn. 2.307> Μέμνων ὀβριμόθυμος ἐπεσσύμενον προσέειπεν
<quint. smyrn. 2.308> αἰδεσθεὶς ἀνὰ θυμὸν ὁμήλικα πατρὸς ἑοῖο:
<quint. smyrn. 2.309> “ὧ γέρον, οὔ μοι ἔοικε καταντία σεῖο μάχεσθαι
<quint. smyrn. 2.310> πρεσβυτέροιο γεγῶτος, ἐπεί γ' εὖ οἶδα νοῆσαι:
<quint. smyrn. 2.311> ἦ γὰρ ἔγωγ' ἐφάμην σε νέον καὶ ἀρήιον ἄνδρα
<quint. smyrn. 2.312> ἀντιάαν δηίοισι: θρασὺς δέ μοι ἔλπετο θυμὸς
<quint. smyrn. 2.313> χειρὸς ἐμῆς καὶ δουρὸς ἐπάξιον ἔμμεναι ἔργον.
<quint. smyrn. 2.314> ἀλλ' ἀναχάζεο τῆλε μόθου στυγεροῦ τε φόνοιο,
<quint. smyrn. 2.315> χάζεο, μή σε βάλοιμι καὶ οὐκ ἐθέλων περ ἀνάγκῃ,
<quint. smyrn. 2.316> μηδὲ τεῷ περὶ παιδὶ πέσῃς μέγ' ἀμείνονι φωτὶ
<quint. smyrn. 2.317> μαρνάμενος, μὴ δή σε καὶ ἄφρονα μυθήσωνται
<quint. smyrn. 2.318> ἀνέρες: οὐ γὰρ ἔοικεν ὑπερτέρῳ ἀντιάασθαι.”
<quint. smyrn. 2.319> ὣς φάτο: τὸν δ' ἑτέρωθι γέρων ἠμείβετο μύθῳ:
<quint. smyrn. 2.320> “ὦ Μέμνον, τὰ μὲν ἄρ που ἐτώσια πάντ' ἀγορεύεις:
<quint. smyrn. 2.321> οὐ μὲν γὰρ δηίοισι πονεύμενον εἵνεκα παιδὸς
<quint. smyrn. 2.322> ἀφραίνειν ἐρέει τις ἀνηλέα παιδοφονῆα
<quint. smyrn. 2.323> νεκροῦ ἑκὰς σεύοντα κατὰ μόθον: ὡς ὄφελόν μοι
<quint. smyrn. 2.324> ἀλκὴ ἔτ' ἔμπεδος ἦεν, ἵνα γνώῃς ἐμὸν ἔγχος:
<quint. smyrn. 2.325> νῦν δὲ σὺ μὲν μάλα πάγχυ μέγ' εὔχεαι, οὕνεκα θυμὸς
<quint. smyrn. 2.326> θαρσαλέος νέου ἀνδρὸς ἐλαφρότερον δὲ νόημα:
<quint. smyrn. 2.327> τῷ ῥα καὶ ὑψηλὰ φρονέων ἀποφώλια βάζεις.
<quint. smyrn. 2.328> εἰ δέ μοι ἡβώωντι καταντίον εἰληλούθεις,
<quint. smyrn. 2.329> οὐκ ἄν τοι κεχάροντο φίλοι κρατερῷ περ ἐόντι:
<quint. smyrn. 2.330> νῦν δ' ὥς τίς τε λέων ὑπὸ γήραος ἄχθομαι αἰνοῦ,
<quint. smyrn. 2.331> ὅν τε κύων σταθμοῖο πολυρρήνοιο δίηται
<quint. smyrn. 2.332> θαρσαλέως, ὁ δ' ἄρ' οὔτι λιλαιόμενός περ ἀμύνει
<quint. smyrn. 2.333> οἷ αὐτῷ, οὐ γάρ οἱ ἔτ' ἔμπεδοί εἰσιν ὀδόντες
<quint. smyrn. 2.334> οὐδὲ βίη, κρατερὸν δὲ χρόνῳ ἀμαθύνεται ἦτορ:
<quint. smyrn. 2.335> ὣς ἐμοὶ οὐκέτι κάρτος ἐνὶ στήθεσσιν ὄρωρεν,
<quint. smyrn. 2.336> οἷόν. περ τὸ πάροιθεν: ὅμως δ' ἔτι φέρτερός εἰμι
<quint. smyrn. 2.337> πολλῶν ἀνθρώπων, παύροισι δέ γῆρας ὑπείκει
<quint. smyrn. 2.337a> ἡμέτερον, τοῖς κάρτος ὁμῶς πέλει ἠδὲ καὶ ἥβη.”
<quint. smyrn. 2.338> ὣς εἰπὼν ἀπὸ βαιὸν ἐχάσσατο: λεῖπε δ' ἄρ' υἷα
<quint. smyrn. 2.339> κείμενον ἐν κονίῃσιν, ἐπεί νύ οἱ οὐκέτι πάμπαν
<quint. smyrn. 2.340> γναμπτοῖς ἐν μελέεσσι πέλε σθένος ὡς τὸ πάροιθεν:
<quint. smyrn. 2.341> γήραϊ γὰρ καθύπερθε πολυτλήτῳ βεβάρητο.
<quint. smyrn. 2.342> ὣς δ' αὕτως ἀπόρουσεν ἑϋμμελίης Θρασυμήδης
<quint. smyrn. 2.343> Φηρεύς τ' ὀβριμόθυμος ἰδ' ἄλλοι πάντες ἑταῖροι
<quint. smyrn. 2.344> δειδιότες: μάλα γάρ σφιν ἐῴχετο λοίγιος ἀνήρ.
<quint. smyrn. 2.345> ̔Ως δ' ὅτ' ἀπὸ μεγάλων ὀρέων ποταμὸς βαθυδίνης
<quint. smyrn. 2.346> καχλάζων φορέηται ἀπειρεσίῳ ὀρυμαγδῷ
<quint. smyrn. 2.347> ὁππότε συννεφὲς ἦμαρ ἐπ' ἀνθρώποισι τανύσσῃ
<quint. smyrn. 2.348> Ζεὺς κλονέων μέγα χεῖμα, περικτυπέουσι δὲ πάντῃ
<quint. smyrn. 2.349> βρονταὶ ὁμῶς στεροπῇσιν ἄδην νεφέων συνιόντων
<quint. smyrn. 2.350> θεσπεσίων, κοῖλαι δὲ περικλύζονται ἄρουραι
<quint. smyrn. 2.351> ὄμβρου ἐπεσσυμένοιο δυσηχέος, ἀμφὶ δὲ μακραὶ
<quint. smyrn. 2.352> σμερδαλέον βοόωσι κατ' οὔρεα πάντα χαράδραι:
<quint. smyrn. 2.353> ὣς Μέμνων σεύεσκεν ἐπ' ᾐόνας ̔Ελλησπόντου
<quint. smyrn. 2.354> ̓Αργείους: μετόπισθε δ' ἐπισπόμενος κεράϊζε:
<quint. smyrn. 2.355> πολλοὶ δ' ἐν κονίῃσι καὶ αἵματι θυμὸν ἔλειπον
<quint. smyrn. 2.356> Αἰθιόπων ὑπὸ χερσί: λύορῳ δ' ἐφορύνετο γαῖα
<quint. smyrn. 2.357> ὀλλυμένων Δαναῶν. μέγα δ' ἐν φρεσὶ γήθεε Μέμνων
<quint. smyrn. 2.358> αἰὲν ἐπεσσύμενος δηίων στίχας: ἀμφὶ δὲ νεκρῶν
<quint. smyrn. 2.359> στείνετο Τρώιον δὖδας: ὁ δ' οὐκ ἀπέληγε κυδοιμοῦ:
<quint. smyrn. 2.360> ἔλπετο γὰρ Τρώεσσι φάος, Δαναοῖσι δὲ πῆμα
<quint. smyrn. 2.361> ἔσσεσθ': ἀλλά ἑ Μοῖρα πολύστονος ἠπερόρευεν
<quint. smyrn. 2.362> ἐγγύθεν ἱσταμένη καὶ ἐπὶ κλόνον ὀτρύνουσα.
<quint. smyrn. 2.363> ἀμφὶ δὲ οἱ θεράποντες ἐϋσθενέες πονέοντο,
<quint. smyrn. 2.364> ̓Αλκυονεὺς Νύχιός τε καὶ ̓Ασιάδης ἐρίθυμος
<quint. smyrn. 2.365> αἰχμητής τε Μένεκλος ̓Αλέξιππός τε Κλύδων τε
<quint. smyrn. 2.366> ἄλλοι τ' ἰωχμοῖο μεμαότες, οἵ ῥα καὶ αὐτοὶ
<quint. smyrn. 2.367> καρτύναντ' ἀνὰ δῆριν ἑῷ πίσυνοι βασιλῆι.
<quint. smyrn. 2.368> καὶ τότε δή ῥα Μένεκλον ἐπεσσύμενον Δαναοῖσι
<quint. smyrn. 2.369> Νηλείδης κατέπεφνεν. ὁ δ' ἀσχαλόων ἑτάροιο
<quint. smyrn. 2.370> Μέμνων ὀβριμόθυμος ἐνήρατο πουλὺν ὅμιλον:
<quint. smyrn. 2.371> ὡς δ' ὅτε τις κραιπνῇσιν ἐπιβρίσας ἐλάφοισι
<quint. smyrn. 2.372> θηρητὴρ ἐν ὄρεσσι λίνων ἔντοσθεν ἐρεμνῶν
<quint. smyrn. 2.373> ἰλαδὸν ἀγρομένῃσιν ἐς ὑστάτιον δόλον ἄγρης
<quint. smyrn. 2.374> αἰζηῶν ἰότητι, κύνες δ' ἐπικαγχαλόωσιν,
<quint. smyrn. 2.375> πυκνὸν ὑλακτιόωντες, ὁ δ' ἐμμεμαὼς ὑπ' ἄκοντι
<quint. smyrn. 2.376> κεμμάσιν ὠκυτάτῃσι φόνον στονόεντα τίθησιν:
<quint. smyrn. 2.377> ὣς Μέμνων ἐδάϊζε πολὺν στρατόν: ἀμφὶ δ' ἑταῖροι
<quint. smyrn. 2.378> γήθεον: ̓Αργεῖοι δὲ περικλυτὸν ἄνδρ' ἐφέβοντο.
<quint. smyrn. 2.379> ὡς δ' ὁπότ' ἐξεριπόντος ἀπ' οὔρεος ἠλιβάτοιο
<quint. smyrn. 2.380> πέτρου ἀπειρεσίοιο, τὸν ὑψόθεν ἀκάματος Ζεὺς
<quint. smyrn. 2.381> ὤσῃ ἀπὸ κρημνοῖο βαλὼν στονόεντι κεραυνῷ,
<quint. smyrn. 2.382> τοῦ δ' ἄρ' ἀνὰ δρυρὰ πυκνὰ καὶ ἄγκεα μακρὰ ῥαγέντος
<quint. smyrn. 2.383> βῆσσαι ἐπικτυπέουσι, περιτρομέουσι δ' ἀν' ὕλην,
<quint. smyrn. 2.384> εἴ που μῆλ' ὑπένερθε κυλινδομένοιο νέμονται
<quint. smyrn. 2.385> ἢ βόες ἠέ τιν' ἄλλα, καὶ ἐξαλέονται ἰόντος
<quint. smyrn. 2.386> ῥιπὴν ἀργαλέην καὶ ἀμείλιχον: ὣς ἄρ' ̓Αχαιοὶ
<quint. smyrn. 2.387> Μέμνονος ὄβριμον ἔγχος ἐπεσσυμένοιο φέβοντο.
<quint. smyrn. 2.388> καὶ τότε δὴ κρατεροῖο μόλε σχεδὸν Αἰακίδαο
<quint. smyrn. 2.389> Νέστωπ, ἀμφὶ δὲ παιδὶ μέγ' ἀχνύμενος φάτο μῦθον:
<quint. smyrn. 2.390> “ὦ ̓Αχιλεῦ μέγα ἕρκος ἐϋσθενέων ̓Αργείων,
<quint. smyrn. 2.391> ὤλετό μοι φίλος υἱός, ἔχει δέ μοι ἔντεα Μέμνων
<quint. smyrn. 2.392> τεθνεότος, δείδω δὲ κυνῶν μὴ κῦρμα γένηται:
<quint. smyrn. 2.393> ἀλλὰ θοῶς ἐπάμυνον, ἐπεὶ φίλος ὅστις ἑταίρου
<quint. smyrn. 2.394> μέμνηται κταμένοιο καὶ ἄχνυται οὐκέτ' ἐόντος.”
<quint. smyrn. 2.395> ὣς φάτο: τοῦ δ' ἀΐπμτπς ὑπὸ φρένας ἔμπεσε πένθος:
<quint. smyrn. 2.396> Μέμνονα δ' ὡς ἐνόησεν ἀνὰ στονόεντα κυδοιμὸν
<quint. smyrn. 2.397> ̓Αργείους ἰληδὸν ὑπ' ἔγχεϊ δηιόωντα,
<quint. smyrn. 2.398> αὐτίκα κάλλιπε Τρῶας, ὅσους ὑπὸ χερσὶ δάϊξεν
<quint. smyrn. 2.399> ἀμφ' ἄλλῃσι φάλαγξι, καὶ ἰσχανόων πολέμοιο
<quint. smyrn. 2.400> ἤλυθέ οἱ κατέναντα χολούμενος ̓Αντιλόχοιο
<quint. smyrn. 2.401> ἠδ' ἄλλων κταμένων: ὁ δ' ἀνείλετο χείρεσι πέτρην,
<quint. smyrn. 2.402> τήν ῥα βροτοὶ θέσαν οὖρον ἐϋστάχυος πεδίοιο,
<quint. smyrn. 2.403> καὶ βάλεν ἀκαμάτοιο κατ' ἀσπίδα Πηλείωνος
<quint. smyrn. 2.404> δῖος ἀνήρ: ὁ δ' ἄρ' οὔτι τρέσας περιμήκεα πέτρην
<quint. smyrn. 2.405> σὐτίκα οἱ σχεδὸν ἦλθε μακρὸν δόρυ πρόσθε τιταίνων,
<quint. smyrn. 2.406> πεζός, ἐπεί ῥά οἱ ἵπποι ἔσαν μετόπισθε κυδοιμοῦ,
<quint. smyrn. 2.407> καί οἱ δεξιὸν ὦμον ὑπὲρ σάκεος στυφέλιξεν:
<quint. smyrn. 2.408> ὃς δὲ καὶ οὐτάμενός περ ἀταρβίϊ μάρνατο θυμῷ:
<quint. smyrn. 2.409> τύψε δ' ἄρ' Αἰακίδαο βραχίονα δουρὶ κραταιῷ:
<quint. smyrn. 2.410> τοῦ δ' ἐχύθη φίλον αἷμα: χάρη δ' ἄρ' ἐτώσιον ἥρως,
<quint. smyrn. 2.411> καί μιν ἄφαρ προσέειπεν ὑπερφιάλοις ἐπέεσσι:
<quint. smyrn. 2.412> “νῦν ς' ὀΐω μόρον αἰνὸν ἀναπλήσειν ὑπ' ὀλέθρῳ
<quint. smyrn. 2.413> χερσὶν ἐμῇσι δαμέντα καὶ οὐκέτι μῶλον ἀλύξαι.
<quint. smyrn. 2.414> σχέτλιε, τίπτε σὺ Τρῶας ἀνηλεγέως ὀλέεσκες
<quint. smyrn. 2.415> πάντων εὐχόμενος πολὺ φέρτατος ἔμμεναι ἀνδρῶν,
<quint. smyrn. 2.416> μητρός τ' ἀθανάτης Νηρηίδος; ἀλλὰ σοὶ ἤδη
<quint. smyrn. 2.417> ἤλυθεν αἴσιμον ἦθαρ, ἐπεὶ θεόθεν γένος εἰμὶ
<quint. smyrn. 2.418> ̓Ηοῦς ὄβριμος υἱός, ὃν ἔκποθι λειριόεσσαι
<quint. smyrn. 2.419> ̔Εσπερίδες θρέψαντο παρὰ ῥόον ὠκεανοῖο.
<quint. smyrn. 2.420> τοὔνεκά σευ καὶ δῆριν ἀμείλιχον οὐκ ἀλεείνω
<quint. smyrn. 2.421> εἰδὼς μητέρα δῖαν, ὅσον προφερεστέρη ἐστὶ
<quint. smyrn. 2.422> Νηρεΐδος, τῆς αὐτὸς ἐρεύχεαι ἔκγονος εἶναι:
<quint. smyrn. 2.423> ἡ μὲν γὰρ μακάρεσσι καὶ ἀνθρώποισι φαείνει,
<quint. smyrn. 2.424> τῇ ἐπὶ πάντα τελεῖται ἀτείρεος ἔνδον ̓Ολύμπου
<quint. smyrn. 2.425> ἐσθλά τε καὶ κλυτὰ ἔργα, τά τ' ἀνδράσι γίνετ' ὄνειαρ:
<quint. smyrn. 2.426> ἡ δ' ἐν ἁλὸς κευθμῶσι καθημένη ἀτρυγέτοισι
<quint. smyrn. 2.427> ναίει ὁμῶς κήτεσσι μετ' ἰχθύσι κυδιόωσα
<quint. smyrn. 2.428> ἄπρηκτος καὶ ἀΐστος: ἐγὼ δέ μιν οὐκ ἀλεγίζω
<quint. smyrn. 2.429> οὐδέ μιν ἀθανάτῃσιν ἐπουρανίῃσιν ἐΐσκω.”
<quint. smyrn. 2.430> ὣς φάτο: τὸν δ' ἐνένιπε θρασὺς πάϊς Αἰακίδαο:
<quint. smyrn. 2.431> “ὦ Μέμνον, πῇ νῦν σε κακαὶ φρένες ἐξορόθυναν
<quint. smyrn. 2.432> ἐλθέμεν ἀντί' ἐμεῖο καὶ ἐς μόθον ἰσοφαρίζειν;
<quint. smyrn. 2.433> ὃς σέο φέρτερός εἰμι βίῃ γενεῇ τε φυῇ τε
<quint. smyrn. 2.434> Ζνηὸς ὑπερθύμοιο λαχὼν ἀριδείκετον αἷμα
<quint. smyrn. 2.435> καὶ σθεναροῦ Νηρῆος, ὃς εἰναλίας τέκε καύρας
<quint. smyrn. 2.436> Νηρεΐδας, τὰς δή ῥα θεοὶ τίους' ἐν ̓Ολύμπῳ,
<quint. smyrn. 2.437> πασάων δὲ μάλιστα Θέτιν κλυτὰ μητιόωσαν,
<quint. smyrn. 2.438> οὕνεκά που Διόνυσον ἑοῖς ὑπέδεκτο μελάθροις,
<quint. smyrn. 2.439> ὁππότε δειμαίνεσκε βίην ὀλοοῖο Λυκούργου,
<quint. smyrn. 2.440> ἠδὲ καὶ ὡς ̔́Ηφαιστον ἐΰφρονα χαλκεοτέχνην
<quint. smyrn. 2.441> δέξαθ' ἑπῖσι δόμοισιν ἀπ' Οὐλύμποιο πεσόντα,
<quint. smyrn. 2.442> αὐτόν τ' ̓Αργικέραυνον ὅπως ὑπελύσατο δεσμῶν:
<quint. smyrn. 2.443> τῶν μιμνησκόμενοι πανδερκέες Οὐρανίωνες
<quint. smyrn. 2.444> μητέρ' ἐμὴν τίουσι Θέτιν ζαθέῳ ἐν ̓Ολύμπῳ.
<quint. smyrn. 2.445> γνώσῃ δ' ὡς θεός ἐστιν, ἐπὴν δόρυ χάλκεον εἴσω
<quint. smyrn. 2.446> ἐς τεὸν ἧπαρ ἵκηται ἐμῇ βεβλημένον ἀλκῇ:
<quint. smyrn. 2.447> ̔́Εκτορα γὰρ Πατρόκλοιο, σὲ δ' ̓Αντιλόχοιο χολωθεὶς
<quint. smyrn. 2.448> τίσομαι: οὐ γὰρ ὄλεσσας ἀνάλκιδος ἀνδρὸς ἑταῖρον.
<quint. smyrn. 2.449> ἀλλὰ τί νηπιάχοισιν ἐοικότες ἀφραδέεσσιν
<quint. smyrn. 2.450> ἕσταμεν ἡμετέρων μυθεύμενοι ἔργα τοκήων
<quint. smyrn. 2.451> ἠδ' αὐτῶν; ἐγγὺς καὶ ̓́Αρης, ἐγγὺς δὲ καὶ ἀλκή.”
<quint. smyrn. 2.452> ὣς εἰπὼν παλάμῃσι λάβεν πολυμήκετον ἆορ
<quint. smyrn. 2.453> Μέμνων δ' αὖθ' ἑτέρωθι, καὶ ὀτραλέως συνόρουσαν:
<quint. smyrn. 2.454> τύπτον δ' ἀλλήλων ἄμοτον φρεσὶ μαιμώωντες
<quint. smyrn. 2.455> ἀσπίδας, ἃς ̔́Ηφαιστος ὑπ' ἀμβροσίῃ κάμε τέχνῃ,
<quint. smyrn. 2.456> πυκνὰ συναΐσσοντες: ἐπέψαυον δὲ λόφοισιν
<quint. smyrn. 2.457> ἀλλήλαις ἑκάτερθεν ἐρειδόμεναι τρυφάλειαι.
<quint. smyrn. 2.458> Ζεὺς δὲ μέγ' ἀμφοτέροισι φίλα φρονέων βάλε κάρτος,
<quint. smyrn. 2.459> τεῦξε δ' ἄρ' ἀκαμάτους καὶ μείζονας, οὐδὲν ὁμοίους
<quint. smyrn. 2.460> ἀνδράσιν, ἀλλὰ θεοῖσιν: ἔρις δ' ἐπεγήθεεν ἄμφω.
<quint. smyrn. 2.461> οἱ δ' αἰχμὴν μεμαῶτες ἄφαρ χροὸς ἐντὸς ἐλάσσαι
<quint. smyrn. 2.462> μεσσηγὺς σάκεός τε καὶ ὑψιλόφου τρυφαλείης
<quint. smyrn. 2.463> πολλάκις ἰθύνεσκον ἑὸν μένος, ἄλλοτε δ' αὖτε
<quint. smyrn. 2.464> βαιὸν ὑπὲρ κνημῖδος, ἔνερθε δὲ δαιδαλέοιο
<quint. smyrn. 2.465> θώρηκος βριαροῖσιν ἀρηρότος ἀμφὶ μέλεσσιν,
<quint. smyrn. 2.466> ἄμφω ἐπειγόμενοι: περὶ δέ σφισιν ἄμβροτα τεύχη
<quint. smyrn. 2.467> ἀμφ' ὤμοις ἀράβησε: βοὴ δ' ἵκετ' αἰθέρα δῖον
<quint. smyrn. 2.468> Τρώων Αἰθιόπων τε καὶ ̓Αργείων ἐριθύμων
<quint. smyrn. 2.469> μαρναμένων ἑκάτερθε: κόνις δ' ὑπὸ ποσσὶν ὀρώρει
<quint. smyrn. 2.470> ἄχρις ἐς οὐρανὸν εὐρύν, ἐπεὶ μέγα κίνυτο ἔργου.
<quint. smyrn. 2.471> Εὖτ' ὀμίχλη κατ' ὄρεσφιν ὀρινομένου ὑετοῖο,
<quint. smyrn. 2.472> ὁππότε δὴ κελάδοντεζ ἐνιπλήθονται ἔναυλοι
<quint. smyrn. 2.473> ὕδατος ἐσσυμένοιο, βρέμει δ' ἄρα πᾶσα χαράδρη
<quint. smyrn. 2.474> ἄσπετον, οἱ δ' ἄρα πάντες ἐπιτρομέουσι νομῆες
<quint. smyrn. 2.475> χειμάρρους ὀμίχλην τε φίλην ὀλοοῖσι λύκοισιν
<quint. smyrn. 2.476> ἠδ' ἄλλοις θήρεσσιν, ὅσους τρέφει ἄσπετος ὕλη:
<quint. smyrn. 2.477> ὣς τῶν ἀμφὶ πόδεσσι κόνις πεπότητ' ἀλεγεινή,
<quint. smyrn. 2.478> ἥ ῥά τε καὶ φάος ἠῢ κατέκρυφεν ἠελίοιο
<quint. smyrn. 2.479> αἰθέρ' ἐπισκιάουσα: κακὴ δ' ὑπεδάμνατ' ὀϊζὺς
<quint. smyrn. 2.480> λαοὺς ἐν κονίῃ τε καὶ αἰνομόρῳ ὑσμίνῃ.
<quint. smyrn. 2.481> καὶ τὴν μὲν μακάρων τις ἀπώσατο δηιοτῆτος
<quint. smyrn. 2.482> ἐσσυμένως: ὀλοαὶ δὲ θοὰς ἑκάτερθε φάλαγγας
<quint. smyrn. 2.483> κῆρες ἐποτρύνεσκον ἀπειρέσιον πονέεσθαι
<quint. smyrn. 2.484> δῆριν ἀνὰ στονόεσσαν: ̓́Αρης δ' οὐ λῆγε φόνοιο
<quint. smyrn. 2.485> λευγαλέου, πάντη δὲ πέριξ ἐφορύνετο γαῖα
<quint. smyrn. 2.486> αἵματος ἐκχυμένοιο: μέλας δ' ἐπετέρπετ' ̓́Ολεθρος:
<quint. smyrn. 2.487> στείνετο δὲ κταμένων πεδίον μέγα θ' ἱππόβοτόν τε,
<quint. smyrn. 2.488> ὁππόσον ἀμφὶ ῥοαῖς Σιμόεις καὶ Ξάνθος ἐέγργει
<quint. smyrn. 2.489> ̓́Ιδηθεν κατιόντες ἐς ἱερὸν ̔Ελλήσποντον.
<quint. smyrn. 2.490> ̓Αλλ' ὅτε δὴ πολλὴ μέν ἄδην μηκύνετο δῆρις
<quint. smyrn. 2.491> μαρναμένων, ἶσον δὲ μένος τέτατ' ἀμφοτέποισι,
<quint. smyrn. 2.492> δὴ τότε τούς γ' ἀπάνευθεν ̓Ολύμπιοι εἰσορόωντες,
<quint. smyrn. 2.493> οἱ μὲν θυμὸν ἔτερπον ἀτειρέϊ Πηλείωνι,
<quint. smyrn. 2.494> οἱ δ' ἄπα Τιθωνοῖο καὶ ̓Ηοῦς υἱέϊ δίῳ.
<quint. smyrn. 2.495> ὑψόθι δ' οὐρανὸς εὐρὺς ἐπέβραχεν: ἀμφὶ δὲ πόντος
<quint. smyrn. 2.496> ἴαχε: κυανέη δὲ πέπιξ ἐλελίζετο γαῖα
<quint. smyrn. 2.497> ἀμφοτέρων ὑπὸ ποσσί: περιτρομέοντο δὲ πᾶσαι
<quint. smyrn. 2.498> ἀμφὶ Θέτιν Νηρῆος ὑπερθύμοιο θύγατρες
<quint. smyrn. 2.499> ὀβρίμου ἀμφ' ̓Αχιλῆος ἰδ' ἄσπετα δειμαίνοντο:
<quint. smyrn. 2.500> δείδιε δ' ̓Ηριγένεια φίλῳ περὶ παιδὶ καὶ αὐτὴ
<quint. smyrn. 2.501> ἵπποις ἐμβεβαυῖα δι' αἰθέρος: αἱ δέ οἱ ἄγχι
<quint. smyrn. 2.502> ̓Ηελίοιο θύγατρες ἐθάμβεον ἑστηυῖαι
<quint. smyrn. 2.503> θεσπεσιον περὶ κύκλον, ὃν ἠελίῳ ἀκάμαντι
<quint. smyrn. 2.504> Ζεὺς πόρεν εἰς ἐνιαυτὸν ἐῢν δρόμον, ᾦ περὶ πάντα
<quint. smyrn. 2.505> ζώει τε φθινύθει τε περιπλομένοιο κατ' ἦμαρ
<quint. smyrn. 2.506> νωλεμέως αἰῶνος ἑλισσομένων ἐνιαυτῶν.
<quint. smyrn. 2.507> καί νύ κε δὴ μακάρεσσιν ἀμείλιχος ἔμπεσε δῆρις,
<quint. smyrn. 2.508> εἰ μὴ ὑπ' ἐννεσίῃσι Διὸς μεγαλοβρεμέταο
<quint. smyrn. 2.509> δοιαὶ ἄρ' ἀμφοτέροισι θοῶς ἑκάτερθε παρέσταν
<quint. smyrn. 2.510> κῆρες, ἐρεμναίη μὲν ἔβη ποτὶ Μέμνονος ἦτορ,
<quint. smyrn. 2.511> φαιδρὴ δ' ἀμφ' ̓Αχιλῆα δαΐφρονα: τοὶ δ' ἐσιδόντες
<quint. smyrn. 2.512> ἀθάνατοι μέγ' ἄϋσαν, ἄφαρ δ' ἕλε τοὺς μὲν ἀνίη
<quint. smyrn. 2.513> λευγαλέη, τοὺς δ' ἠῢ καὶ ἀγλαὸν ἔλλαβε χάρμα.
<quint. smyrn. 2.514> ἥρωες δ' ἐμάχοντο καθ' αἱματόεντα κυδοιμὸν
<quint. smyrn. 2.515> ἔμπεδον, οὐδέ τι Κῆρας ἐποιχομένας ἐνόησαν
<quint. smyrn. 2.516> θυμὸν καὶ μέγα κάρτος ἐπ' ἀλλήλοισι φέροντες:
<quint. smyrn. 2.517> θαίης κε στονόεντα κατὰ μόθον ἤματι κείνῳ
<quint. smyrn. 2.518> μάρνασθ' ἠὲ Γίγαντας ἀτειρέας ἠὲ κραταιοὺς
<quint. smyrn. 2.519> Τιτῆνας: σθεναρὴ γὰρ ἐπί σφισι δῆρις ὀρώρει,
<quint. smyrn. 2.520> ἠμὲν ὅτε ξιφέεσσι συνέδραμον, ἠδ' ὅτε λᾶας
<quint. smyrn. 2.521> βάλλον ἐπεσσύμενοι περιμήκεας: οὐδέ τις αὐτῶν
<quint. smyrn. 2.522> χάζετο βαλλομένων, οὐδ' ἔτρεσαν, ἀλλ' ἅτε πρῶνες
<quint. smyrn. 2.523> ἕστασαν ἀδμῆτες καταείμενοι ἄσπετον ἀλκήν:
<quint. smyrn. 2.524> ἄμφω γὰρ μεγάλοιο Διὸς γένος εὐχετόωντο:
<quint. smyrn. 2.525> τοὔνεκ' ἄρα σφίσι δῆριν ἴσην ἐτάνυσσεν ̓Ενυὼ
<quint. smyrn. 2.526> πολλὸν έπειδομένοισιν ἐπὶ χρόνον ἐν δαῒ κείνῃ,
<quint. smyrn. 2.527> αὐτοῖς ἠδ' ἑτάροισιν ἀταρβέσιν, οἳ μετ' ἀνάκτων
<quint. smyrn. 2.528> νωλεμέως πονέοντο μεμαότεσ1, ἄχρι καμόντων
<quint. smyrn. 2.529> αἰχμαὶ ἀνεγνάμφθησαν ἐν ἀσπίσιν: οὐδέ τις ἦεν
<quint. smyrn. 2.530> θεινομένων ἑκάτερθεν ἀνούτατος, ἀλλ' ἄρα πάντων
<quint. smyrn. 2.531> ἐκ μελέων εἰς οὖδας ἀπέρρεεν αἶμα καὶ ἱδρὼς
<quint. smyrn. 2.532> αἰὲν ἐρειδομένων, κεκάλυπτο δὲ γαῖα νέκυσσιν
<quint. smyrn. 2.533> οὐρανὸνς ὡς νεξέεσσιν ἐς αἰγοκερῆα κιόντος
<quint. smyrn. 2.534> ἠελίου, ὅτε πόντον ὑποτρομέει μέγα ναύτης.
<quint. smyrn. 2.535> τοὺς δ' ἵπποι χρεμέθοντες ἐπεσσυμένοις ἅμα λαοῖς
<quint. smyrn. 2.536> τεθνεότας στείβεσκον, ἅτ' ἄσπετα φύλλα κατ' ἄλσος
<quint. smyrn. 2.537> χείματος ἀρχομένου μετὰ τηλεθόωσαν ὀπώρην.
<quint. smyrn. 2.538> οἱ δέ που ἐν νεκύεσσι καὶ αἵματι δηριόωντο
<quint. smyrn. 2.539> υἱῆες μακάρων ἐρικυδέες, οὐδ' ἀπέληγον
<quint. smyrn. 2.540> ἀλλήλοις κοτέοντες: ἔρις δ' ἴθυνε τάλαντα
<quint. smyrn. 2.541> ὑσμίνης ἀλεγεινά, τὰ δ' οὐκ ἔτι ἶσα πέλοντο:
<quint. smyrn. 2.542> ἀλλ' ἄρα Μέμνονα δῖον ὑπὸ στέρνοιο θέμεθλα
<quint. smyrn. 2.543> Πηλείδης οὔτησε: τὸ δ' ἀντικρὺ μέλαν ἆορ
<quint. smyrn. 2.544> ἐξέθορεν: τοῦ δ' αἶψα λύθη πολύηρατος αἰών:
<quint. smyrn. 2.545> κάππεσε δ' ἐς μέλαν αἷμα, βράχεν δέ οἱ ἄσπετα τεύχη:
<quint. smyrn. 2.546> γαῖα δ' ὑπεσ1 μαράγησε, καὶ ἀμφεφόβηθεν ἑταῖροι:
<quint. smyrn. 2.547> τὸν δ' ἄρα Μυρμιδόνες μὲν ἐσύλεον: ἀμφὶ δὲ Τρῶες
<quint. smyrn. 2.548> φεῦγον: ὁ δ' αἶψα δίωκε μένος μέγα λαίλαπι ἶσος.
<quint. smyrn. 2.549> ̓Ηὼς δ' ἐστονάχησε καλυψα μένη νεφέεσσιν:
<quint. smyrn. 2.550> ἠχλύνθη δ' ἄρα γαῖα. θοοὶ δ' ἅμα πάντες ἀῆται
<quint. smyrn. 2.551> μητρὸς ἐφημοσύνῃσι νίῃ φορέοντο κελεύθῳ
<quint. smyrn. 2.552> ἐς πεδίον Πριάμοιο καὶ ἀμφεχέοντο θανόντι,
<quint. smyrn. 2.553> ἦκα δ' ἀνηρείψαντο θοῶς ̓Ηώιον υἷα,
<quint. smyrn. 2.554> καί ἑ φέρον πολιοῖο δι' ἠέρος: ἄχνυτο δέ σφι
<quint. smyrn. 2.555> θυμὸς ἀδελφειοῖο δεδουπότος: ἀμφὶ δ' ἄρ' αἰθὴρ
<quint. smyrn. 2.556> ἔστενε. τοῦ δ' ἐπὶ γαῖαν ὅσαι πέσον αἱματόεσσαι
<quint. smyrn. 2.557> ἐκ μελέων ῥαθάμιγγες, ἐν ἀνθρώποισι τέτυκται
<quint. smyrn. 2.558> σῆμα καὶ ἐσσομένοις: τὰς γὰρ θεοὶ ἄλλοθεν ἄλλην
<quint. smyrn. 2.559> εἰς ἓν ἀγειράμενοι ποταμὸν θέσαν ἠχήεντα,
<quint. smyrn. 2.560> τόν ῥά τε Παφλαγόνειον ἐπιχθόνιοι καλέουσι
<quint. smyrn. 2.561> πάντες, ὅσοι ναίουσι μακρῆς ὑπὸ δειράσιν ̓́Ιδης:
<quint. smyrn. 2.562> ὅς τε καὶ αἱματόεις τραφερὴν ἐπινίσσεται αἶαν,
<quint. smyrn. 2.563> ὁππότε Μέμνονος ἦμαρ ἔῃ λυγρόν, ᾧ ἔνι κεῖος
<quint. smyrn. 2.564> κάτθανε: λευγαλέη δὲ καὶ ἄσχετος ἔσσυται ὀδμὴ
<quint. smyrn. 2.565> ἐξ ὕδατος: φαίης κεν ἔθ' ἕλκεος οὐλομένοιο
<quint. smyrn. 2.566> πυθομένους ἰχῶρας ἀποπνείειν ἀλεγεινόν.
<quint. smyrn. 2.567> ἀλλὰ τὸ μὲν βουλῇσι θεῶν γένεθ'. οἱ δ' ἐπέτοντο
<quint. smyrn. 2.568> ̓Ηοῦς ὄβριμον υἷα θοοὶ φορέοντες ἀῆται
<quint. smyrn. 2.569> τυτθὸν ὑπέρ γαίης δνοφερῇ κεκαλυμμένον ὄρφνῃ:
<quint. smyrn. 2.570> οὐδὲ μὲν Αἰθιοπῆες ἀποκταμένοιο ἄνακτος
<quint. smyrn. 2.571> νόσφιν ἀπεπλάγχθησαν, ἐπεὶ θεὸς αἶψα καὶ αὐτοὺς
<quint. smyrn. 2.572> ἦγε λιλαιομένοισι βαλὼν τάχος, οἶον ἔμελλον
<quint. smyrn. 2.573> οὐ μετὰ δηρὸν ἔχοντες ἐπηέριοι φορέεσθαι:
<quint. smyrn. 2.574> τοὔνεχ' ἕποντ' ἀνέμοισιν ὀδυρόμενοι βασιλῆα.
<quint. smyrn. 2.575> ὡς δ' ὅταν ἀγρευτῆρος ἐνὶ ξυλόχοισι δαμέντος
<quint. smyrn. 2.576> ἢ συὸς ἠὲ λέοντος ὑπὸ βλοσυρῇσι γένυσσι
<quint. smyrn. 2.577> σῶμ' ἀναειρόμενοι μογεροὶ φορέουσιν ἑταῖροι
<quint. smyrn. 2.578> ἀχνύμενοι, μετὰ δέ σφι κύνες ποθέοντεσ1 ἄνακτα
<quint. smyrn. 2.579> κνυζηθμῷ ἐφέπονται ἀνιηρῆς ἕνεκ' ἄγρης:
<quint. smyrn. 2.580> ὣς οἵ γε προλιπόντες ἀνηλέα δηιοτῆτα
<quint. smyrn. 2.581> λαιψηροῖς ἐφέποντο μέγα στενάχοντες ἀήταις
<quint. smyrn. 2.582> ἀχλύϊ θεσπεσίῃ κεκαλυμμένοι, ἀμφὶ δὲ Τρῶες
<quint. smyrn. 2.583> καὶ Δαναοὶ θάμβησαν ἅμα σφετέρῳ βασιλῆι
<quint. smyrn. 2.584> πάντασ1 ἀϊστωθέντασ1, ἀπειρεσίῃ δ' ἀνὰ θυμὸν
<quint. smyrn. 2.585> ἀμφασίῃ βεβόληντο. νέκυν δ' ἀκάμαντες ἀῆται
<quint. smyrn. 2.586> Μέμνονος ἀγχεμάχοιο θέσαν βαρέα στενάχουτες
<quint. smyrn. 2.587> πὰρ ποταμοῖο ῥέεθρα βαθυρρόου Αἰσήποιο,
<quint. smyrn. 2.588> ᾗχί τε Νυμσάων καλλιπλοκάμων πέλει ἄλσος
<quint. smyrn. 2.589> καλόν, ὃ δὴ μετόπισθε μακρὸν περὶ σῆμα βάλοντο
<quint. smyrn. 2.590> Αἰσηποῖο θύγατρες ἄδην πεπυκασμένον ὕλῃ
<quint. smyrn. 2.591> παντοίῃ: καὶ πολλὰ θεαὶ περικωκύσαντο,
<quint. smyrn. 2.592> υἱέα κυδαίνουσαι ἐϋθρόνου ̓Ηριγενείης.
<quint. smyrn. 2.593> δύσετο δ' ἠελίοιο φάος: κατὰ δ' ἤλυθεν ̓Ηὼς
<quint. smyrn. 2.594> οὐρανόθεν κλαίουσα φίλον τέκος, ἀμφὶ δ' ἄρ' αὐτῇ
<quint. smyrn. 2.595> κοῦραι ἐϋπλόκαμοι δυοκαίδεκα, τῇσι μέμηλεν
<quint. smyrn. 2.596> αἰὲν ἑλισσομένου ̔Υπερίονος αἰπά κέλευθα
<quint. smyrn. 2.597> νύξ τε καὶ ἠριγένεια καὶ ἐκ Διὸς ὁππόσα βουλῆς
<quint. smyrn. 2.598> γίνεται, οὗ περὶ δῶμα καὶ ἀρρήκτους πυλεῶνας
<quint. smyrn. 2.599> στρωφῶντ' ἔνθα καὶ ἔνθα πέριξ λυκάβαντα φέρουσαι
<quint. smyrn. 2.600> καρποῖσι βρίθοντα κυλινδομένου περὶ κύκλου
<quint. smyrn. 2.601> χειμῶνος κρυεροῖο καὶ εἴαρος ἀνθεμόεντος
<quint. smyrn. 2.602> ἠδὲ θέρευς ἐρατοῖο πολυσταφύλοιό τ' ὀπώρης.
<quint. smyrn. 2.603> αἱ τότε δὴ κατέβησαν ἀπ' αἰθέρος ἠλιβάτοιο
<quint. smyrn. 2.604> ἄσπετ' ὀδυρόμεναι περὶ Μέμνονα σὺν δ' ἄρα τῇσι
<quint. smyrn. 2.605> Πληιάδες μύροντο: περίαχε δ' οὔρεα μακρὰ
<quint. smyrn. 2.606> καὶ ῥόος Αἰσήποιο: γόος δ' ἄλλητος ὀρώρει.
<quint. smyrn. 2.607> ἡ δ' ἄρ' ἐνὶ μέσσῃσιν ἐῷ περὶ παιδὶ χυθεῖσα
<quint. smyrn. 2.608> μακρὸν ἀνεστονάχνησε πολύστονος ̓Ηριγένεια:
<quint. smyrn. 2.609> “ὤλεό μοι, φίλε τέκνον, ἐῇ δ' ἄρα μητέρι πένθος
<quint. smyrn. 2.610> ἀργαλέον περίθηκας: ἐγὼ δ' οὐ σεῖο δαμέντος
<quint. smyrn. 2.611> τλήσομαι ἀθανάτοισιν ἐπουρανίοισι φαείνειν,
<quint. smyrn. 2.612> ἀλλὰ καταχθονίων ἐσλύσομαι αἰνὰ βέρεθρα,
<quint. smyrn. 2.613> ψυχὴ ὅπου σέο νόσφιν ἀποφθιμένοιο ποτᾶται,
<quint. smyrn. 2.612a> γαῖαν ἀμαυρώσουσα καὶ οὐρανὸν ἠδὲ θάλασσαν
<quint. smyrn. 2.614> πάντ' ἐπικιδναμένου χάεος καὶ ἀεικέος ὄρφνης,
<quint. smyrn. 2.615> ὄφρα τι καὶ Κρονίδαο πρεὶ φρένας ἄλγος ἵκηται:
<quint. smyrn. 2.616> οὐ γὰρ ἀτιμοτέρη Νηρηίδος ἐκ Διὸς αὐτοῦ
<quint. smyrn. 2.617> πάντ' ἐπιδερκομένη, πάντ' ἐς τέλος ἄχρις ἄγουσα:
<quint. smyrn. 2.618> μαψιδίως γὰρ ἐμὸν φάος οὐ νῦν ὠπίσατο Ζεύς.
<quint. smyrn. 2.619> τοὔνεχ' ὑπὸ ζόφον εἶμι: Θέτιν δ' ἐς ̓́Ολυμπον ἀγέσθω
<quint. smyrn. 2.620> ἐξ ἁλός, ὄφρα θεοῖσι καὶ ἀνθρώποισι φαείνῃ:
<quint. smyrn. 2.621> αὐτὰρ ἐμοὶ στονόεσσα μετ' οὐρανὸν εὔαδεν ὄρφνη,
<quint. smyrn. 2.622> μὴ δὴ σεῖο φονῆι φάος περὶ σῶμα βάλοιμι.”
<quint. smyrn. 2.623> ὣς φαμένης ῥέε δάκρυ κατ' ἀμβροσίοιο προσώπου
<quint. smyrn. 2.624> ἀενάῳ ποταμῷ ἐναλίγκιον: ἀμφὶ δὲ νεκρῷ
<quint. smyrn. 2.625> δεύετο γαῖα μέλαινα: συνάχνυτο δ' ἀμβροσίη Νὺξ
<quint. smyrn. 2.626> παιδὶ φίλῃ, καὶ πάντα κατέκρυφεν οὐρανὸς ἄστρα
<quint. smyrn. 2.627> ἀχλύϊ καὶ νεφέεσσι φέρων χάριν ̓Ηριγενείῃ.
<quint. smyrn. 2.628> Τρῶες δ' ἄστεος ἔνδον ἔσαν περὶ Μέμνονι θυμὸν
<quint. smyrn. 2.629> ἀχνύμενοι: πόθεον γὰρ ὁμῶς ἑτάροισιν ἄνακτα.
<quint. smyrn. 2.630> οὐδὲ μὲν ̓Αργεῖοι μέγ' ἐγήθεον, ἀλλὰ καὶ αὐτοὶ
<quint. smyrn. 2.631> ἐν πεδίῳ κταμένοισι παρ' ἀνδράσιν αὖλιν ἔχοντες
<quint. smyrn. 2.632> ἄμφω ἐϋμμελίην μὲν ̓Αχιλλέα κυδαίνεσκον,
<quint. smyrn. 2.633> ̓Αντίλοχον δ' ἄρα κλαῖον: ἔχον δ' ἅμα χάρματι πένθος.
<quint. smyrn. 2.634> παννυχίη δ' ἀλεγεινὸν ἀνεστονάχιζε γοῶσα
<quint. smyrn. 2.635> ̓Ηώς: ἀμφὶ δέ οἱ κέχυτο ζόφος: οὐδέ τι θυμῷ
<quint. smyrn. 2.636> ἀντολίης ἀλέγιζε, μέγαν δ' ἤχθηρεν ̓́Ολυμπον.
<quint. smyrn. 2.637> ἄγχι δέ οἱ μάλα πολλὰ ποδώκεες ἔστενον ἵπποι
<quint. smyrn. 2.638> γαῖαν ἐπιστείβοντες ἀηθέα, καὶ βασίλειαν
<quint. smyrn. 2.639> ἀχνυμένην ὁρόωντες, ἐελδόμενοι μέγα νόστου.
<quint. smyrn. 2.640> Ζεὺς δ' ἄμοτον βρόντησε χολούμενος, ἀμφὶ δὲ γαῖα
<quint. smyrn. 2.641> κινήθη περὶ πᾶσα: τρόμος δ' ἕλεν ἄμβροτον ̓Ηῶ.
<quint. smyrn. 2.642> τὸν δ' ἄρα καρπαλίμως μελανόχροες Αἰθιοπῆες
<quint. smyrn. 2.643> θάψαν ὀδυρόμενοι: τοὺς δ' ̓Ηριγένεια βοῶπις
<quint. smyrn. 2.644> πόλλ' ὀλοφυρομένους κρατεροῦ περὶ σήματι παιδὸς
<quint. smyrn. 2.645> οἰωνοὺς ποίησε καὶ ἠέρι δῶκε φέρεσθαι,
<quint. smyrn. 2.646> τοὺς καὶ νῦν καλέουσι βροτῶν ἀπερείσια φῦλα
<quint. smyrn. 2.647> Μέμνονας: οἵ ῥ' ἐπὶ τύμβον ἔτι σφετέρου βασιλῆος
<quint. smyrn. 2.648> ἐσσύμενοι γοόωσι κόνιν καθύπερθε χέοντες
<quint. smyrn. 2.649> σήματος: ἀλλήλοις δὲ περικλονέουσι κυδοιμὸν
<quint. smyrn. 2.650> Μέμνονι ἦρα φέροντες: ὁ δ' εἰν ̓Αΐδαο δόμοισιν
<quint. smyrn. 2.651> ἠέ που ἐν μακάρεσσι κατ' ̓Ηλύσιον πέδον αἴης
<quint. smyrn. 2.652> καγχαλάᾳ: καὶ θυμὸν ἰαίνεται ἄμβροτος ̓Ηὼς
<quint. smyrn. 2.653> δερκομένη: τοῖσιν δὲ πέλει πόνος ἄχρι καμόντες
<quint. smyrn. 2.654> εἷς ἕνα δῃώσωνται ἀνὰ κλόνον, ἠὲ καὶ ἄμφω
<quint. smyrn. 2.655> πότμον ἀναπλήσωσι πονεύμενοι ἀμφὶς ἄνακτα.
<quint. smyrn. 2.656> καὶ τὰ μὲν ἐννεσίῃσι φαεσφόρου ̓Ηριγενείης
<quint. smyrn. 2.657> οἰωνοὶ τελέουσι θοοί: τότε δ' ἄμβροτος ̓Ηὼς
<quint. smyrn. 2.658> οὐρανὸν εἰσανόρουσεν ὁμῶς πολυαλδέσιν ̔́Ωραις,
<quint. smyrn. 2.659> αἵ ῥά μιν οὐκ ἐθέλουσαν ἀνήγαγον ἐς Διὸς οὖδας
<quint. smyrn. 2.660> παρφάμεναι μύθοισιν, ὅσοις βαρὺ πένθος ὑπείκει,
<quint. smyrn. 2.661> καίπερ ἔτ' ἀχνυμένην. ἡ δ' οὐ λάθεθ' οἶο δρόμοιο:
<quint. smyrn. 2.662> δείδιε γὰρ δὴ Ζηνὸς ἄδην ἄλληκτον ἐνιπήν,
<quint. smyrn. 2.663> ἐξ οὗ πάντα πέλονται, ὅς' ὠκεανοῖο ῥέεθρα
<quint. smyrn. 2.664> ἐντὸς ἔχει καὶ γαῖα καὶ αἰθομένων ἕδος ἄστρων.
<quint. smyrn. 2.665> τῆς ἄρα Πληιάδες πρότεραι ἴσαν: ἡ δὲ καὶ αὐτὴ
<quint. smyrn. 2.666> αἰθερίας ὤιξε πύλας, ἐκέδασσε δ ἄρ' αἴγλην.
<quint. smyrn. 3.1> αὐτὰρ ἐπεὶ φάος ἦλθεν ἐϋθρόνου ̓Ηριγενείης,
<quint. smyrn. 3.2> δὴ τότ' ἄρ' ̓Αντιλόχοιο νέκυν ποτὶ νῆας ἔνεικαν
<quint. smyrn. 3.3> αἰχμηταὶ Πύλιοι μεγάλα στενάχοντες ἄνακτα
<quint. smyrn. 3.4> καί μιν ταρχύσαντο παρ' ᾐόσιν ̔Ελλησπόντου
<quint. smyrn. 3.5> πολλὰ μάλ' ἀχνύμενοι: περὶ δ' ἔστενον ὄβριμοι υἷες
<quint. smyrn. 3.6> ̓Αργείων: πάντας γὰρ ἀμείλιχον ἄμφεχε πένθος
<quint. smyrn. 3.7> Νέστορι ἦρα φέροντας: ὁ δ' οὐ μέγα δάμνατο θυμῷ:
<quint. smyrn. 3.8> ἀνδρὸς γὰρ πινυτοῖο περὶ φρεσὶ τλήμεναι ἄλγος
<quint. smyrn. 3.9> θαρσαλέως καὶ μή τι κατηφιόωντ' ἀκάχησθαι.
<quint. smyrn. 3.10> Πηλείδης δ' ἑτάροιο χολούμενος ̓Αντιλόχοιο
<quint. smyrn. 3.11> σμερδνὸν ἐπὶ Τρώεσσι κορύσσετο: τοὶ δέ καὶ αὐτοὶ
<quint. smyrn. 3.12> καίπερ ὑποτρομέοντες ἐϋμμελίην ̓Αχιλῆα
<quint. smyrn. 3.13> τείχεος ἐξεχέοντο μεμαότες, οὕνεκ' ἄρα σφι
<quint. smyrn. 3.14> κῆρες ἐνὶ στέρνοισι θράσος βάλον: ἦ γὰρ ἔμελλον
<quint. smyrn. 3.15> πολλοὶ ἀνοστήτοιο κατελθέμεν ̓Αϊδονῆος
<quint. smyrn. 3.16> χερσὶν ὕπ' Αἰακίδαο δαΐφρονος, ὅς ῥα καὶ αὐτὸς
<quint. smyrn. 3.17> φθεῖσθαι ὁμῶς ἤμελλε παρὰ Πριάμοιο πόληι.
<quint. smyrn. 3.18> αἶψα δ' ἄρ' ἀμφοτέρωθε συνήλυθον εἰς ἕνα χῶρον
<quint. smyrn. 3.19> Τρώων ἔθνεα πολλὰ μενεπτολέμων τ' ̓Αργείων
<quint. smyrn. 3.20> μαιμώωντ' ἐς ̓́Αρηα διεγρομένου πολέμοιο.
<quint. smyrn. 3.21> Πηλείδης δ' ἐν τοῖσι πολὺν περιδάμνατο λαὸν
<quint. smyrn. 3.22> δυσμενέων: πάντῃ δὲ φερέσβιος αἵματι γαῖα
<quint. smyrn. 3.23> δεύετο, καὶ νεκύεσσι περιστείνοντο ῥέεθρα
<quint. smyrn. 3.24> Ξάνθου καὶ Σιμόεντος: ὁ δ' ἑσπόμενος κεράϊζε
<quint. smyrn. 3.25> μέχρις ἐπὶ πτολίεθρον, ἐπεὶ φόβος ἄμφεχε λαούς.
<quint. smyrn. 3.26> καί νύ κε πάντας ὄλεσσε, πύλας δ' εἰς οὖδας ἔρεισε
<quint. smyrn. 3.27> θαιρῶν ἐξερύσας, ἢ καὶ συνέαξεν ὀχῆας
<quint. smyrn. 3.28> δόχμιος ἐγχριμφθείς, Δαναοῖσι δὲ θῆκε κέλευθον
<quint. smyrn. 3.29> ἐς Πριάμοιο πόληα, διέπραθε δ' ὄλβιον ἄστυ,
<quint. smyrn. 3.30> εἰ μή οἱ μέγα Φοῖβος ἀνηλέϊ χώσατο θυμῷ,
<quint. smyrn. 3.31> ὡς ἴδεν ἄσπετα φῦλα δαϊκταμένων ἡρώων.
<quint. smyrn. 3.32> αἶψα δ' ἀπ' Οὐλύμποιο κατήλυθε θηρὶ ἐοικὼς
<quint. smyrn. 3.33> ἰοδόκην ὤμοισιν ἔχων καὶ ἀναλθέας ἰούς:
<quint. smyrn. 3.34> ἔστη δ' Αἰακίδαο καταντίον: ἀμφὶ δ' ἄρ' αὐτῷ
<quint. smyrn. 3.35> γωρυὸς καὶ τόξα μὲγ' ἴαχεν: ἐκ δέ οἱ ὄσσων
<quint. smyrn. 3.36> πῦρ ἄμοτον μάρμαιρε: ποσὶν δ' ὑπεκίνυτο γαῖα.
<quint. smyrn. 3.37> σμερδαλέον δ' ἤϋσε μέγας θεός, ὄφρ' ̓Αχιλῆα
<quint. smyrn. 3.38> τρέψῃ ἀπὸ πτολέμοιο θεοῦ ὄπα ταρβήσαντα
<quint. smyrn. 3.39> θεσπεσίην, καὶ Τρῶας ὑπὲκ θανάτοιο σαώσῃ:
<quint. smyrn. 3.40> “χάζεο, Πηλείδη, Τρώων ἑκάς, οὐ γὰρ ἔοικεν
<quint. smyrn. 3.41> οὔ ς' ἔτι δυσμενέεσσι κακὰς ἐπὶ κῆρας ἰάλλειν,
<quint. smyrn. 3.42> μή σε καὶ ἀθανάτων τις ἀπ' Οὐλύμποιο χαλέψῃ.”
<quint. smyrn. 3.43> ὣς ἄρ' ἔφη: ὁ δ' ἄρ' οὔτι θεοῦ τρέσεν ἄμβροτον αὐδήν:
<quint. smyrn. 3.44> ἤδη γάρ οἱ Κῆρες ἀμείλιχοι ἀμφεποτῶντο:
<quint. smyrn. 3.45> τοὔνεκ' ἄρ' οὐκ ἀλέγιζε θεοῦ, μέγα δ' ἴαχεν ἄντην:
<quint. smyrn. 3.46> “Φοῖβε, τί ἤ με θεοῖσι καὶ οὐ μεμαῶτα μάχεσθαι
<quint. smyrn. 3.47> ὀτρύνεις Τρώεσσιν ὑπερφιάλοισιν ἀμύνων;
<quint. smyrn. 3.48> ἤδη γὰρ καὶ πρόσθε μ' ἀποστρέψας ὀρυμαγδοῦ
<quint. smyrn. 3.49> ἤπαφες, ὁππότε πρῶτον ὑπεξεσάωσας ὀλέθρου
<quint. smyrn. 3.50> ̔́Εκτορα, τῷ μέγα Τρῶες ἀνὰ πτόλιν εὐχετόωντο.
<quint. smyrn. 3.51> ἀλλ' ἀναχάζεο τῆλε καὶ ἐς μακάρων ἕδος ἄλλων
<quint. smyrn. 3.52> ἔρχεο, μή σε βάλοιμι καὶ ἀθάνατόν περ ἐόντα.”
<quint. smyrn. 3.53> ὣς εἰπὼν ἀπάτερθε θεὸν λίπε, βῆ δ' ἐπὶ Τρῶας,
<quint. smyrn. 3.54> οἵ ῥ' ἔτι που φεύγεσκον ἀεὶ προπάροιθε πόληος,
<quint. smyrn. 3.55> καὶ τοὺς μὲν σεύεσκεν: ὁ δ' ἀσχαλόων ἐνὶ θυμῷ
<quint. smyrn. 3.56> Φοῖβος ἑὸν κατὰ θυμὸν ἔπος ποτὶ τοῖον ἔειπεν:
<quint. smyrn. 3.57> “ὦ πόποι, ὡς ὅ γε μαίνετ' ἀνὰ φρένας: ἀλλά οἱ οὔτι
<quint. smyrn. 3.58> οὐδ' αὐτὸς Κρονίδης ἔτ' ἀλέξεται οὔτε τις ἄλλος
<quint. smyrn. 3.59> οὕτω μαργαίνοντι καὶ ἀντιόωντι θεοῖσιν.”
<quint. smyrn. 3.60> ὣς ἄρ' ἔφη, καὶ ἄϊστος ὁμοῦ νεφέεσσιν ἐτύχθη:
<quint. smyrn. 3.61> ἠέρα δ' ἐσσάμενος στυγερὸν προέηκε Βέλεμνον,
<quint. smyrn. 3.62> καί ἑ θοῶς οὔτησε κατὰ σφυρόν: αἶψα δ' ἀνῖαι
<quint. smyrn. 3.63> δῦσαν ὑπὸ κραδίην: ὁ δ' ἀνετράπετ' ἠΰτε πύργος,
<quint. smyrn. 3.64> ὅν τε βίη τυφῶνος ὑποχθονίῃ στροφάλιγγι
<quint. smyrn. 3.65> ῥήξῃ ὑπὲρ δαπέδοιο κραδαινομένης βαθὺ γαίης:
<quint. smyrn. 3.66> ὣς ἐκλίθη δέμας ἠῢ κατ' οὔδεος Αἰακίδαο.
<quint. smyrn. 3.67> ἀμφὶ δὲ παπτήνας ὀλοὸν καὶ † ἔπος ἀκράαντον ὁμόκλα:
<quint. smyrn. 3.68> “τίς νύ μοι αἰνὸν ὀϊστὸν ἐπιπροέηκε κρυφηδόν;
<quint. smyrn. 3.69> τλήτω μευ κατέναντα καὶ εἰς ἀναφανδὸν ἱκέσθαι,
<quint. smyrn. 3.70> ὄφρα δέ οἱ μέλαν αἷμα καὶ ἔγκατα πάντα χυθείη
<quint. smyrn. 3.71> ἡμετέρῳ περὶ δουρὶ καὶ ̓́Αϊδα λυγρὸν ἵκηται:
<quint. smyrn. 3.72> οἶδα γὰρ ὡς οὔτις με δυνήσεται ἐγγύθεν ἐλθὼν
<quint. smyrn. 3.73> ἐγχείῃ δαμάσασθαι ἐπιχθονίων ἡρώων,
<quint. smyrn. 3.74> οὐδ' εἴπερ στέρνοισι μάλ' ἄτρομον ἦτορ ἔχῃσιν,
<quint. smyrn. 3.75> ἄτρομον ἦτορ ἔχῃσι λίην καὶ χάλκεος εἴη:
<quint. smyrn. 3.76> κρύβδα δ' ἀνάλκιδες αἰὲν ἀγαυοτέρους λοχόωσι.
<quint. smyrn. 3.77> τῷ μευ ἴτω κατέναντα, καὶ εἰ θεὸς εὔχεται εἶναι
<quint. smyrn. 3.78> χωόμενος Δαναοῖς, ἐπεὶ ἦ νύ μοι ἦτορ ἔολπεν
<quint. smyrn. 3.79> ἔμμεναι ̓Απόλλωνα λυγρῇ κεκαλυμμένον ὄρφνῃ.
<quint. smyrn. 3.80> ὣς γάρ μοι τὸ πάροιθε φίλη διεπέφραδε μήτηρ
<quint. smyrn. 3.81> κείνου ὑπαὶ βελέεσσιν ὀϊζυρῶς ἀπολέσθαι
<quint. smyrn. 3.82> Σκαιῇς ἀμφὶ πύλῃσι: τὸ δ' οὐκ ἀνεμώλιον ἦεν.”
<quint. smyrn. 3.83> ἦ καὶ λυγρὸν ὀϊστὸν ἀμειλίκτοισι χέρεσσιν
<quint. smyrn. 3.84> ἕλκεος ἐξείρυσσεν ἀναλθέος: ἐκ δέ οἱ αἷμα
<quint. smyrn. 3.85> ἔσσυτο τειρομένοιο: πότμος δέ οἱ ἦτορ ἐδάμνα.
<quint. smyrn. 3.86> ἀσχαλόων δ' ἔρριψε βέλος: τὸ δ' ἄρ' αἶψα κιοῦσαι
<quint. smyrn. 3.87> πνοιαὶ ἀνηρείψαντο, δόσαν δέ μιν ̓Απόλλωνι
<quint. smyrn. 3.88> ἐς Διὸς οἰχομένῳ ζάθεον πέδον: οὐ γὰρ ἐῴκει
<quint. smyrn. 3.89> ἄμβροτον ἰὸν ὀλέσθαι ἀπ' ἀθανάτοιο μολόντα.
<quint. smyrn. 3.90> δεξάμενος δ' ὅ γε κραιπνὸς ἀφίκετο μακρὸν ̓́Ολυμπον
<quint. smyrn. 3.91> ἄλλων ἀθανάτων ἐς ὁμήγυριν, ᾗχι μάλιστα
<quint. smyrn. 3.92> πανσυδίῃ ἀγέροντο μάχην ἐσορώμενοι ἀνδρῶν:
<quint. smyrn. 3.93> οἱ μὲν γὰρ Τρώεσσι μενοίνεον εὖχος ὀρέξαι
<quint. smyrn. 3.94> οἱ δ' αὖτ' ̓Αργείοις, διὰ δ' ἄνδιχα μητιόωντες
<quint. smyrn. 3.95> δέρκοντο κτείνοντας ἀνὰ μόθον ὀλλυμένους τε.
<quint. smyrn. 3.96> τὸν δ' ὁπότ' εἰσενόησε Διὸς πινυτὴ παράκοιτις,
<quint. smyrn. 3.97> αὐτίκα μιν νείκεσσεν ἀνιηροῖς ἐπέεσσιν:
<quint. smyrn. 3.98> “Φοῖβε, τί ἢ τόδ' ἔρεξας ἀτάσθαλον ἤματι τῷδε,
<quint. smyrn. 3.99> λησάμενος κείνοιο, τὸν ἀθάνατοι γάμον αὐτοὶ
<quint. smyrn. 3.100> ἀντιθέῳ Πηλῆι συνήρσαμεν; ἐν δὲ σὺ μέσσοις
<quint. smyrn. 3.101> δαινυμένοις ἤειδες, ὅπως Θέτιν ἀργυρόπεζαν
<quint. smyrn. 3.102> Πηλεὺς ἤγετ' ἄκοιτιν ἁλὸς μέγα λαῖτμα λιποῦσαν,
<quint. smyrn. 3.103> καί σευ φορμίζοντος ἐπήιεν ἀθρόα φῦλα,
<quint. smyrn. 3.104> θῆρές τ' οἰωνοί τε βαθυσκόπελοί τε κολῶναι
<quint. smyrn. 3.105> καὶ ποταμοὶ καὶ πᾶσα βαθύσκιος ἤιεν ὕλη.
<quint. smyrn. 3.106> ἀλλὰ τά γ' ἐξελάθου, καὶ ἀμείλιχον ἔργον ἔρξας
<quint. smyrn. 3.107> κτείνας ἀνέρα δῖον, ὃν ἀθανάτοισι σὺν ἄλλοίς
<quint. smyrn. 3.108> νέκταρ ἀποσπένδων ἠρήσαο παῖδα γενέσθαι
<quint. smyrn. 3.109> ἐκ Θέτιδος Πηλῆι: τεῆς δ' ἐπελήσαο ἀρῆς
<quint. smyrn. 3.110> ἦρα φέρων λαοῖσι κραταιοῦ Λαομέδοντος,
<quint. smyrn. 3.111> ᾧ πάρα βουκολέεσκες: ὁ δ' ἀθάνατόν περ ἐόντα
<quint. smyrn. 3.112> θνητὸς ἐὼν ἀκάχιζε: σὺ δ' ἀφρονέων ἐνὶ θυμῷ
<quint. smyrn. 3.113> ἦρα φέρεις Τρώεσσι λελασμένος ὅσς' ἐμόγησας.
<quint. smyrn. 3.114> σχέτλιος, οὔ νύ τι οἶδας ἐνὶ φρεσὶ λευγαλέῃσιν,
<quint. smyrn. 3.115> οὔθ' ὅτις ἀργαλέος καὶ ἐπάξιος ἄλγεα πάσχειν,
<quint. smyrn. 3.116> οὔθ' ὅτις ἀθανάτοισι τετιμένος: ἦ γὰρ ̓Αχιλλεὺς
<quint. smyrn. 3.117> ἤπιος ἄμμι τέτυκτο καὶ ἐξ ἡμέων γένος ἦεν.
<quint. smyrn. 3.118> ἀλλ' οὐ μὰν Τρώεσσιν ἐλαφρότερον πόνον οἴω
<quint. smyrn. 3.119> ἔσσεσθ' Αἰακίδαο δεδουπότος, οὕνεκ' ἄρ' αὐτοῦ
<quint. smyrn. 3.120> υἱὸς ἀπὸ Σκύροιο θοῶς ἐς ἀπηνέα δῆριν
<quint. smyrn. 3.121> ̓Αργείοις ἐπαρωγὸς ἐλεύσεται εἴκελος ἀλκὴν
<quint. smyrn. 3.122> πατρὶ ἑῷ: πολέσιν δὲ κακὸν δηίοισι πελάσσει.
<quint. smyrn. 3.123> ἦ νυ σοὶ οὐ Τρώων ἐπιμέμβλεται, ἀλλ' ̓Αχιλῆι
<quint. smyrn. 3.124> ἀμφ' ἀρετῆς ἐμέγηρας, ἐπεὶ πέλε φἐρτατος ἀνδρῶν;
<quint. smyrn. 3.125> νήπιε, πῶς ἔτι σοῖσιν ἐν ὄμμασι Νηρηίνην
<quint. smyrn. 3.126> ὄψει ἐν ἀθανάτοισι Διὸς ποτὶ δώματ' ἰοῦσαν,
<quint. smyrn. 3.127> ἥ σε πάρος κύδαινε καὶ ὡς φίλον ἔδρακεν υἷα;”
<quint. smyrn. 3.128> ἦ μέγα νεικείουσα πολυσθενέος Διὸς υἷα
<quint. smyrn. 3.129> ̔́Ηρη ἀκηχεμένη: ὁ δ' ἄρ' οὐκ ἀπαμείβετο μύθῳ:
<quint. smyrn. 3.130> ἅζετο γὰρ παράκοιτιν ἑοῦ πατρὸς ἀκαμάτοιο:
<quint. smyrn. 3.131> οὐδέ οἱ ὀφθαλμοῖαι καταντίον εἰσοράασθαι
<quint. smyrn. 3.132> ἔσθενεν, ἀλλ' ἀπάνευθε θεῶν ἄλληκτον ἐόντων
<quint. smyrn. 3.133> ἧστο κατωπιόων: ἄμοτον δέ οἱ ἐακύζοντο
<quint. smyrn. 3.134> ἀθάνατοι κατ' ̓́Ολυμπον ὅσοι Δαναοῖσιν ἄμυνον:
<quint. smyrn. 3.135> ὅσσοι δ' αὖ Τρώεσσι μενοίνεον εὖχος ὀρέξαι,
<quint. smyrn. 3.136> κεῖνοί μιν κύδαινον ἐνὶ φρεσὶ καγχαλόωντες
<quint. smyrn. 3.137> κρύβδ' ̔́Ηρης: πάντες γὰρ ἐναντίον Οὐρανίωνες
<quint. smyrn. 3.138> ἅζοντ' ἀσχαλόωσαν. ὁ δ' οὔπω λήθετο θυμοῦ
<quint. smyrn. 3.139> Πηλείδης: ἔτι γάρ οἱ ἀμαιμακέτοις ἐνὶ γυίοις
<quint. smyrn. 3.140> ἔζεεν αἷμα κελαινὸν ἐελδομένοιο μάχεσθαι.
<quint. smyrn. 3.141> οὐδ' ἄρα οἱ Τρώων τις ἐτόλμα ἐγγὺς ἱκέσθαι
<quint. smyrn. 3.142> βλημένου, ἀλλ' ἀπάνευθεν ἀφέστασαν, εὖτε λέοντος
<quint. smyrn. 3.143> ἀγρόται ἐν ξυλόχοισι τεθηπότες, ὅν τε βάλῃσι
<quint. smyrn. 3.144> θηρητήρ, ὁ δ' ἄρ' οὔτι πεπαρμένος ἦτορ ἄκοντι
<quint. smyrn. 3.145> λήθεται ἠνορέης, ἀλλὴ στρέφετ' ἄγριον ὄμμα
<quint. smyrn. 3.146> σμερδαλέον βλοσυρῇσιν ὑπαὶ γενύεσσι βεβρυχώς.
<quint. smyrn. 3.147> ὣς ἄρα Πηλείδαο χόλος καὶ λοίγιον ἕλκος
<quint. smyrn. 3.148> θυμὸν ἄδην ὀρόθυνε: θεοῦ δέ μιν ἰὸς ἐδάμνα.
<quint. smyrn. 3.149> ἀλλὰ καὶ ὣς ἀνόρουσε καὶ ἔνθορε δυσμενέεσσι
<quint. smyrn. 3.150> πάλλων ὄβριμον ἔγχος: ἕλεν δ' ̓Ορυθάονα δῖον,
<quint. smyrn. 3.151> ̔́Εκτορος ἐσθλὸν ἑταῖρον, ἔσω κροτάφοιο τυχήσας:
<quint. smyrn. 3.152> οὐ γάρ οἱ κόρυς ἔσχε μακρὸν δόρυ, μαιμώωντος
<quint. smyrn. 3.153> ἀλλὰ δι' αὐτῆς αἶψα καὶ ὀστέου ἔνδον ἵκανεν
<quint. smyrn. 3.154> ἶνας ἐς ἐγκεφάλοιο, κέδασσε δέ οἱ θαλερὸν κῆρ.
<quint. smyrn. 3.155> ̔Ιππόνοον δ' ἐδάμασσε κατ' ὀφρύος ἔγχος ἐρείσας
<quint. smyrn. 3.156> ἐς θέμεθ1λ' ὀφθαλμοῖο: χαμαὶ δέ οἱ ἔκπεσε γλήνη
<quint. smyrn. 3.157> ἐκ βλεφάρων: ψυχὴ δὲ κατ' ̓́Αϊδος ἐξεποτήθη.
<quint. smyrn. 3.158> ̓Αλκαθόου δ' ἄρ' ἔπειτα διὰ γναθμοῖο περήσας
<quint. smyrn. 3.159> γλῶσσαν ὅλην ἀνέκερσεν: ὁ δ' ἐς πέδον ἤριπε γαίης
<quint. smyrn. 3.160> ἐκπνείων, αἰχμὴ δὲ δι' οὔατος ἐξεφαάνθη.
<quint. smyrn. 3.161> καὶ τοὺς μὲν κατέπεφνε καταντίον ἀΐσσοντας
<quint. smyrn. 3.162> δῖος ἀνήρ: πολλῶν δὲ καὶ ἄλλων θυμὸν ἔλυσε
<quint. smyrn. 3.163> φευγόντων: ἔτι γάρ οἱ ἐνὶ φρεσὶν ἔζεεν αἷμα.
<quint. smyrn. 3.164> ἀλλ' ὅτε οἱ ψύχοντο μέλη καὶ ἀπήιε θυμός,
<quint. smyrn. 3.165> ἔστη ἐρεισάμενος μελίῃ ἔπι: τοὶ δ' ἐπέτοντο
<quint. smyrn. 3.166> πανσυδίῃ τρομέοντες, ὁ δέ σφισι τοῖον ὁμόκλα:
<quint. smyrn. 3.167> “ἆ δειλοὶ Τρῶες καὶ Δάρδανοι, οὐδὲ θανόντος
<quint. smyrn. 3.168> ἔγχος ἐμὸν φεύξεσθε ἀμείλιχον, ἀλλ' ἅμα πάντες
<quint. smyrn. 3.169> τίσετ' ἄρ' αἰνὸν ὄλεθρον ̓Εριννύσιν ἡμετέρῃσιν.”
<quint. smyrn. 3.170> ὣς φάτο: τοὶ δ' ἀΐοντες ὑπέτρεσαν, εὖτ' ἐν ὄρεσσι ὄρεσσι
<quint. smyrn. 3.171> φθόγγον ἐριβρύχοιο νεβροὶ τρομέωσι λέοντος
<quint. smyrn. 3.172> δείλαιοι μέγα θῆρα πεφυζότες: ὣς ἄρα λαοὶ
<quint. smyrn. 3.173> Τρώων ἱπποπόλων ἠδ' ἀλλοδαπῶν ἐπικούρων
<quint. smyrn. 3.174> ὑστατίην ̓Αχιλῆος ὑποτρομέεσκον ὁμοκλήν,
<quint. smyrn. 3.175> ἐλπόμενοί μιν ἔτ' ἔμμεν ἀνούτατον. ὃς δ' ὑπὸ πότμῳ
<quint. smyrn. 3.176> θυμὸν τολμήεντα καὶ ὄβριμα γυῖα βαρυνθεὶς
<quint. smyrn. 3.177> ἤριπεν ἀμφὶ νέκυσσιν ἀλίγκιος οὔρεϊ μακρῷ:
<quint. smyrn. 3.178> γαῖα δ' ὑπεπλατάγησε, καὶ ἄσπετον ἔβραχε τεύχη
<quint. smyrn. 3.179> Πηλείδαο πεσόντος ἀμύμονος. οἱ δ' ἔτι θυμῷ
<quint. smyrn. 3.180> δήιοι εἰσορόωντες ἀπειρέσιον τρομέεσκον:
<quint. smyrn. 3.181> ὡς δ' ὅτε θῆρα δαφοινὸν ὑπ' αἰζηοῖσι δαμέντα
<quint. smyrn. 3.182> μῆλα περιτρομέουσι παρὰ σταθμὸν ἀθρήσαντα
<quint. smyrn. 3.183> βλήμενον, οὐδέ οἱ ἄγχι παρελθέμεναι μεμάασιν,
<quint. smyrn. 3.184> ἀλλά μιν ὡς ζώοντα νέκυν περιπεφρίκασιν:
<quint. smyrn. 3.185> ὣς Τρῶες φοβέοντο καὶ οὐκέτ' ἐόντ' ̓Αχιλῆα.
<quint. smyrn. 3.186> ἀλλὰ καὶ ὣς ἐπέεσσι Πάρις μέγα θαρσύνεσκε
<quint. smyrn. 3.187> λαόν, ἐπεὶ φρεαὶν ᾗσιν ἐγήθεεν: ἦ γὰρ ἐώλπει
<quint. smyrn. 3.188> ̓Αργείους παύσασθαι ἀμαιμακέτοιο κυδοιμοῦ
<quint. smyrn. 3.189> Πηλείδαο πεσόντος: ὁ γὰρ Δαναοῖς πέλεν ἀλκή:
<quint. smyrn. 3.190> “ὦ φίλοι, εἰ ἐτεόν μοι ἀρήγετε εὐμενέοντες,
<quint. smyrn. 3.191> σήμερον ἠὲ θάνωμεν ὑπ' ̓Αργείοισι δαμέντες,
<quint. smyrn. 3.192> ἠὲ σαωθέντες ποτὶ ̓́Ιλιον εἰρύσσωμεν
<quint. smyrn. 3.193> ἵπποις ̔Εκτορέοισι δεδουπότα Πηλείωνα,
<quint. smyrn. 3.194> οἵ μ' ἐς δηιοτῆτα κασιγνήτοιο θανόντος
<quint. smyrn. 3.195> ἀχνύμενοι φορέουσιν ἑὸν ποθέοντες ἄνακτα:
<quint. smyrn. 3.196> τοῖς εἴ πως ἐρύσαιμεν ̓Αχιλλέα δῃωθέντα,
<quint. smyrn. 3.197> ἵπποις μὲν μέγα κῦδος ὀρέξομεν ἠδὲ καὶ αὐτῷ
<quint. smyrn. 3.198> ̔́Εκτορι, εἴ γέ τίς ἐστι κατ' ̓́Αϊδος ἀνθρώποισιν
<quint. smyrn. 3.199> ἢ νόος ἠὲ θέμιστες: ὁ γὰρ κακὰ μήσατο Τρῶας.
<quint. smyrn. 3.200> καί μιν Τρωιάδες μεγάλα φρεσὶ καγχαλόωσαι
<quint. smyrn. 3.201> ἀμφιπεριστήσονται ἀνὰ πτόλιν, ἠΰτε λυγραὶ
<quint. smyrn. 3.202> πορδάλιες τεκέων κεχολωμέναι ἠὲ λέαιναι
<quint. smyrn. 3.203> ἀνδρὶ πολυκμήτῳ μογερῆς ἐπιίστορι θήρης:
<quint. smyrn. 3.204> ὣς Τρῳαὶ περὶ νεκρὸν ἀποκταμένου ̓Αχιλῆος
<quint. smyrn. 3.205> ἀθρόαι ἀΐξουσιν ἀπειρέσιον κοτέουσαι,
<quint. smyrn. 3.206> αἱ μὲν ὑπὲρ τοκέων κεχολωμέναι, αἱ δὲ καὶ ἀνδρῶν,
<quint. smyrn. 3.207> αἱ δ' ἄρ' ὑπὲρ παίδων, αἱ δὲ γνωτῶν ἐριτίμων.
<quint. smyrn. 3.208> γηθήσει δὲ μάλιστα πατὴρ ἐμὸς ἠδὲ γέροντες,
<quint. smyrn. 3.209> ὅσσους οὐκ ἐθέλοντας ἐν ἅστεϊ γῆρας ἐρύκει,
<quint. smyrn. 3.210> τόνδ' ἡμεῖς εἴπερ τε ποτὶ πτόλιν εἰρύσσαντες
<quint. smyrn. 3.211> θήσομεν οἰωνοῖσιν ἀερσιπέτῃσιν ἐδωδήν.”
<quint. smyrn. 3.212> ὣς φάτο: τοὶ δὲ νέκυν κρατερόφρονος Αἰακίδαο
<quint. smyrn. 3.213> ἄμφεβαν ἐσσυμένως, οἵ μιν φοβέοντο πάροιθεν,
<quint. smyrn. 3.214> Γλαῦκός τ' Αἰνείας τε καὶ ὀβριμόθυμος ̓Αγήνωρ
<quint. smyrn. 3.215> ἄλλοι τ' οὐλομένοιο δαήμονες ἰωχμοῖο,
<quint. smyrn. 3.216> εἰρύσσαι μεμαῶτες ἐς ̓Ιλίου ἱερὸν ἄστυ.
<quint. smyrn. 3.217> ἀλλά οἱ οὐκ ἀμέλησε θεοῖς ἐναλίγκιος Αἴας,
<quint. smyrn. 3.218> ἀλλὰ θοῶς περίβη: πάντας δ' ὑπὸ δούρατι μακρῷ
<quint. smyrn. 3.219> ὤθει ἀπὸ νέκυος. τοὶ δ' οὐκ ἀπέληγον ὁμοκλῆς,
<quint. smyrn. 3.220> ἀλλά οἱ ἀμφεμάχοντο περισταδὸν ἀΐσσοντες
<quint. smyrn. 3.221> αἰὲν ἐπασσύτεροι, τανυχειλέες εὖτε μέλισσαι,
<quint. smyrn. 3.222> αἱ ῥά θ' ἑὸν περὶ σίμβλον ἀπειρέσιαι ποτέωνται
<quint. smyrn. 3.223> ἄνδρ' ἀπαμυνόμεναι, ὁ δ' ἄρ' οὐκ ἀλέγων ἐπιούσας
<quint. smyrn. 3.224> κηροὺς ἐκτάμνησι μελίχροας, αἱ δ' ἀκάχονται
<quint. smyrn. 3.225> καπνοῦ ὑπὸ ῥ̔??̓ῆς ἠδ' ἀνέρος, ἀλλ' ἄρα καὶ ὣς
<quint. smyrn. 3.226> ἀντίαι ἀΐσσουσιν, ὁ δ' οὐκ ὄθετ' οὐδ' ἄρα βαιόν:
<quint. smyrn. 3.227> ὣς Αἴας τῶν οὔτι μάλ' ἐσσυμένων ἀλέγιζεν,
<quint. smyrn. 3.228> ἀλλ' ἄρα πρῶτον ἐνήραθ' ὑπὲρ μαζοῖο τυχήσας
<quint. smyrn. 3.229> Μαιονίδην ̓Αγέλαον, ἔπειτα δὲ Θέστορα δῖον.
<quint. smyrn. 3.230> εἷλε δ' ἄρ' ̓Ωκύθοον καὶ ̓Αγέστρατον ἠδ' ̓Αγάνιππον
<quint. smyrn. 3.231> ζωρόν τε Νίσσον τε περικλειτόν τ' ̓Ερύμαντα,
<quint. smyrn. 3.232> ὅς Λυκίηθεν ἵκανεν ὑπὸ μεγαλήτορι Γλαύκῳ,
<quint. smyrn. 3.233> ναῖε δ' ὅ γ' αἰπεινὸν Μελανίππιον ἱρὸν ̓Αθήνης
<quint. smyrn. 3.234> ἀντία Μασσικύτοιο Χελιδονίης σχεδὸν ἄκρης,
<quint. smyrn. 3.235> τὴν μέγ' ὑποτρομέουσι τεθηπότες εἰν ἁλὶ ναῦται,
<quint. smyrn. 3.236> εὖτε περιγνάμπτωσι μάλα στυφελὰς περὶ πέτρας.
<quint. smyrn. 3.237> τοῦ δ' ἄρ' ἀποφθιμένοιο κλυτὸς πάϊς ̔Ιππολόχοιο
<quint. smyrn. 3.238> παχνώθη κατὰ θυμόν, ἐπεί ῥά οἱ ἔσκεν ἑταῖρος:
<quint. smyrn. 3.239> καί ῥα θοῶς Αἴαντα κατ' ἀσπίδα πουλυβόειαν
<quint. smyrn. 3.240> οὔτασεν, ἀλλά οἱ οὔτι διήλασεν ἐς χρόα καλόν:
<quint. smyrn. 3.241> ῥινοὶ γάρ μιν ἔρυντο βοῶν καὶ ὑπ' ἀσπίδι θώρηξ,
<quint. smyrn. 3.242> ὅς ῥά οἱ ἀκαμάτοισι περὶ μελέεσσιν ἀρήρει.
<quint. smyrn. 3.243> Γλαῦκος δ' οὐκ ἀπέληγεν ἀταρτηροῖο κυδοιμοῦ
<quint. smyrn. 3.244> Αἰακίδην Αἴαντα δαμασσέμεναι μενεαίνων,
<quint. smyrn. 3.245> καί οἱ ἐπευχόμενος μέγ' ἀπείλεεν ἄφρονι θυμῷ:
<quint. smyrn. 3.246> “ Αἶαν, ἐπεί νύ σέ φασι μέγ' ἔξοχον ἔμμεναι ἄλλων
<quint. smyrn. 3.247> ̓Αργείων, σοὶ δ' αἰὲν ἐπιφρονέουσι μάλιστα
<quint. smyrn. 3.248> ἄσπετον, ὡς ̓Αχιλῆι δαΐφρονι, τῷ σε θανόντι
<quint. smyrn. 3.249> οἴω συνθανέεσθαι ἐπ' ἤματι τῷδε καὶ αὐτόν.”
<quint. smyrn. 3.250> ὥς ἔφατ' ἀκράαντον ἱεὶς ἔπος: οὐδέ τι ᾔδη,
<quint. smyrn. 3.251> ὅσσον ἀμείνονος ἀνδρὸς ἐναντίον ἔγχος ἐνώμα.
<quint. smyrn. 3.252> τὸν δ' ὑποδερκόμενος προσέφη μενεδήιος Αἴας:
<quint. smyrn. 3.253> “ ἆ δείλ', οὔ νύ τι οἶδας, ὅσον σέο φέρτερος ̔́Εκτωρ
<quint. smyrn. 3.254> ἔπλετ' ἐνὶ πτολέμοισι; μένος δ' ἀλέεινε καὶ ἔγχος
<quint. smyrn. 3.255> ἡμέτερον: πινυτὲν γὰρ ὁμῶς ἔχε κάρτεϊ θυμόν.
<quint. smyrn. 3.256> σοὶ δ' ἤτοι νόος ἐστὶ ποτὶ ζόφον, ὅς ῥά μοι ἔτλης
<quint. smyrn. 3.257> ἐς μόθον ἐλθέμεναι μέγ' ἀμείνονί περ γεγαῶτι:
<quint. smyrn. 3.258> οὐ γάρ μευ ξεῖνος πατρώιος εὔχεαι εἶναι,
<quint. smyrn. 3.259> οὐδέ με δωτίνῃσι παραιφάμενος πολέμοιο
<quint. smyrn. 3.260> νόσφιν ἀποστρέψεις ὡς Τυδέος ὄβριμον υἷα:
<quint. smyrn. 3.261> ἀλλὰ καὶ εἰ κείνοιο φύγες μένος, οὔ ς' ἔτ' ἔγωγε
<quint. smyrn. 3.262> ζωὸν ἀπὸ πτολέμοιο μεθήσομαι ἀπονέεσθαι.
<quint. smyrn. 3.263> ἦ ἄλλοισι πέποιθας ἀνὰ κλόνον, οἵ μετὰ σεῖο
<quint. smyrn. 3.264> μυίῃς οὐτιδανῇσιν ἐοικότες ἀΐσσουσιν
<quint. smyrn. 3.265> ἀμφὶ νέκυν ̓Αχιλῆος ἀμύμονος; ἄλλ' ἄρα καὶ τοῖς
<quint. smyrn. 3.266> δώσω ἐπεσσύμενος θάνατον καὶ κῆρας ἐρεμνάς.”
<quint. smyrn. 3.267> ὣς εἰπὼν Τρώεσσιν ἐνεστρωφᾶτο, λέων ὡς
<quint. smyrn. 3.268> ἐν κυσὶν ἀγρεντῇσι κατ' ἄγκεα μακρὰ καὶ ὕλην.
<quint. smyrn. 3.269> πολλοὺς δ' αἶψ' ἐδάμασσε μεμαότας εὖχος ἀρέσθαι
<quint. smyrn. 3.270> Τρῶας ὁμῶς Λυκίοισι: περιτορομέοντο δὲ λαοί,
<quint. smyrn. 3.271> ἰχθύες ὡς ἀνὰ πόντον ἐπερχομένου ἀλεγεινοῦ
<quint. smyrn. 3.272> κήτεος ἤ δελφῖνος ἁλιτρεφέος μεγάλοιο
<quint. smyrn. 3.273> ὣς Τρῶες φοβέοντο βίην Τελαμωνιάδαο
<quint. smyrn. 3.274> αἰὲν ἐπεσσυμένοιο κατὰ κλόνον: ἀλλ' ἄρα καὶ ὥς
<quint. smyrn. 3.275> μάρναντ', ἀμφὶ δὲ νεκρὸν' Αχιλλέος ἄλλοθεν ἄλλοι
<quint. smyrn. 3.276> μυρίοι ἐν κονίῃσιν, ὅπως σύες ἀμφὶ λέοντα,
<quint. smyrn. 3.277> κτείνοντ': οὐλομένη δὲ περὶ σφίσι δῆρις ὀρώρει.
<quint. smyrn. 3.278> ἔνθα καὶ ̔Ιππολόχοιο δαΐφρονα δάμνατο παῖδα
<quint. smyrn. 3.279> Αἴας ὀβριμόθυμος: ὁ δ' ὕπτιος ἀμφ' ̓Αχιλῆα
<quint. smyrn. 3.280> κάππεσεν, εὖτ' ἐν ὄρεσσι περὶ στερεὴν δρύα θάμνος:
<quint. smyrn. 3.281> ὣς ὅ γε δουρὶ δαμεὶς περικάππεσε Πηλείωνι
<quint. smyrn. 3.282> βλήμενος: ἀμφὶ δὲ οἱ κρατερὸς πάϊς ̓Αγχίσαο
<quint. smyrn. 3.283> πολλὰ πονησάμενος σὺν ἀρηιφίλοις ἑτάροισιν
<quint. smyrn. 3.284> εἴρυσεν ἐς Τρῶας, καὶ ἐς ̓Ιλίου ἱερὸν ἄστυ
<quint. smyrn. 3.285> δῶκε φέρειν ἑτάροισι μέγ' ἀχνυμένοις περὶ θυμῷ.
<quint. smyrn. 3.286> αὐτὸς δ' ἀμφ' ̓Αχιλῆι μαχέσκετο: τὸν δ' ἄρα δουρὶ
<quint. smyrn. 3.287> μυῶνος καθύπερθεν ἀρήιος οὔτασεν Αἴας
<quint. smyrn. 3.288> χειρὸς δεξιτερῆς: ὁ δ' ἄρ' ἐσσυμένως ἀπόρουσεν
<quint. smyrn. 3.289> ἐξ ὀλοοῦ πολέμοιο, κίεν δ' ἄφαρ ἄστεος εἴσω:
<quint. smyrn. 3.290> ἀμφὶ δέ οἱ πονέοντο περίφρονες ἰητῆρες,
<quint. smyrn. 3.291> οἵ ῥά οἱ αἷμα κάθηραν ἀφ' ἕλκεος, ἄλλα τε πάντα
<quint. smyrn. 3.292> τεῦχον, ὅς' οὐταμένων ὀλοὰς ἀκέονται ἀνίας.
<quint. smyrn. 3.293> Αἴας δ' αἰὲν ἐμάρνατ' ἀλίγκιος ἀστεροπῇσι
<quint. smyrn. 3.294> κτείνων ἄλλοθεν ἄλλον, ἐπεὶ μέγα τείρετο θυμῷ
<quint. smyrn. 3.295> ἀχνύμενος κέαρ ἔνδον ἀνεψιοῖο δαμέντος.
<quint. smyrn. 3.296> ἄγχι δὲ Λαέρταο δαΐφρονος υἱὸς ἀμύμων
<quint. smyrn. 3.297> μάρνατο δυσμενέεσσι: φέβοντο δέ μιν μέγα λαοί.
<quint. smyrn. 3.298> κτεῖνε δὲ Πεισάνδροιο θοὸν καὶ ἀρήϊον υἷα
<quint. smyrn. 3.299> Μαίναλον, ὅς ναίεσκε περικλυτὸν οὖδας ̓Αβύδου:
<quint. smyrn. 3.300> τῷ δ' ἔπι δῖον ἔπεφνεν ̓Ατύμνιον, ὅν ποτε Νύμφη
<quint. smyrn. 3.301> Πηγασὶς ἠΰκομος σθεναρῷ τέκεν ̓Ημαθίωνι
<quint. smyrn. 3.302> Γρηνίκου ποταμοῖο παρὰ ῥόον: ἀμφὶ δ' ἄρ' αὐτῷ
<quint. smyrn. 3.303> Πρωτέος υἷα δάϊξεν ̓Ορέσβιον, ὅς τε μακεδνῆς
<quint. smyrn. 3.304> ̓́Ιδης ναιετάασκεν ὑπὸ πτύχας, οὐδέ ἑ μήτηρ
<quint. smyrn. 3.305> δέξατο νοστήσαντα περικλειτὴ Πανάκεια,
<quint. smyrn. 3.306> ἀλλ' ἐδάμη παλάμῃσιν ̓Οδυσσέος, ὅς τε καὶ ἄλλων
<quint. smyrn. 3.307> πολλῶν θυμὸν ἔλυσεν ὑπ' ἔλχεϊ μαιμώωντι
<quint. smyrn. 3.308> κτείνων ὅν κε κίχῃσι περὶ νέκυν. ἀλλά μιν ̓́Αλκων
<quint. smyrn. 3.309> υἱὸς ἀρηϊθόοιο Μεγακλέος ἔγχεϊ τύψε
<quint. smyrn. 3.310> πὰρ γόνυ δεξιτερόν: περὶ δὲ κνημῖδα φαεινὴν
<quint. smyrn. 3.311> ἔβλυσεν αἷμα κελαινόν: ὁ δ' ἕλκεος οὐκ ἀλέγιζεν,
<quint. smyrn. 3.312> ἀλλ' ἄφαρ οὐτήσαντι κακὸν γένεθ', οὕνεκ' ἄρ' αὐτὸν
<quint. smyrn. 3.313> ἱέμενον πολέμοιο δι' ἀσπίδος οὔτασε δουρί:
<quint. smyrn. 3.314> ὦσε δέ μιν μεγάλῃ τε βίῃ καὶ κάρτεϊ χειρὸς
<quint. smyrn. 3.315> ὕπτιον ἐς γαῖαν: κανάχησε δέ οἱ πέρι τεύχη
<quint. smyrn. 3.316> βλημένου ἐν κονίῃσι, περὶ μελέεσσι δὲ θώρηξ
<quint. smyrn. 3.317> δεύετο φοινήεντι λύθρῳ: ὁ δὲ λοίγιον ἔγχος
<quint. smyrn. 3.318> ἐκ χροὸς ἐξείρυσσε καὶ ἀσπίδος, ἕσπετο δ' αἰχμῇ
<quint. smyrn. 3.319> θυμὸς ἀπὸ μελέων, ἔλιπεν δέ μιν ἄμβροτος αἰών.
<quint. smyrn. 3.320> τοῦ δ' ἑτάροις ἐπόρουσε καὶ οὐτάμενός περ ̓Οδυσσεύς,
<quint. smyrn. 3.321> οὐδ' ἀπέληγε μόθοιο δυσηχέος. ὥς δὲ καὶ ἄλλοι
<quint. smyrn. 3.322> πάντες ὁμῶς ἐπιμὶξ Δαναοὶ μέγαν ἀμφ' ̓Αχιλῆα
<quint. smyrn. 3.323> προφρονέως ἐμάχοντο, πολύν δ' ὑπὸ χείρεσι λαὸν
<quint. smyrn. 3.324> ἐσσυμένως ἐδάϊζον ἐϋξέστῃς μελίῃσιν.
<quint. smyrn. 3.325> εὖτ' ἄνεμοι θοὰ φύλλα κατὰ χθονὸς ἀμφιχέωνται
<quint. smyrn. 3.326> λάβρον ἐπιβρίσαντες ἀν' ἄλσεα ὑλήεντα
<quint. smyrn. 3.327> ἀρχομένου λυκάβαντος, ὅτε φθινύθουσιν ὀπῶραι:
<quint. smyrn. 3.328> ὥς τοὺς ἐγχείῃσι βάλον Δαναοὶ μενεχάρμαι:
<quint. smyrn. 3.329> μέμβλετο γὰρ πάντεσσιν ̓Αχιλλέος ἀμφὶ θανόντος,
<quint. smyrn. 3.330> ἐκπάγλως δ' Αἴαντι δαΐφρονι: τοὔνεκ' ἄρ' ἔμπης
<quint. smyrn. 3.331> Τρῶας ἄδην ἐδάϊζε κακῇ ἐναλίγκοις Αἴσῃ.
<quint. smyrn. 3.332> τῷ δ' ἔπι τόξ̓ ἐτίταινε Πάρις: τὸν δ' αἶψα νοήσας
<quint. smyrn. 3.333> κάββαλε χερμαδίῳ κατὰ κράατος: ἐν δ' ἄρ' ἔθλασσεν
<quint. smyrn. 3.334> ἀμφίφαλον κυνέην ὀλοὸς λίθος: ἀμφὶ δέ μιν νὺξ
<quint. smyrn. 3.335> μάρψεν. ὁ δ' ἐν κονίῃσι κατήριπεν, οὐδέ οἱ ἰοὶ
<quint. smyrn. 3.336> ἤρκεσαν ἱεμένῳ: ἐκέχυντο δ' ἄρ' ἄλλυδις ἄλλοι
<quint. smyrn. 3.337> ἐν κονίῃ, κενεὴ δὲ παρεκτετάνυστο φαρέτρη:
<quint. smyrn. 3.338> τόξον δ' ἔκφυγε χεῖρε. φίλοι δέ μιν ἁρπάξαντες
<quint. smyrn. 3.339> ἵπποις ̔Εκτορέοισι φέρον ποτὶ Τρώιον ἄστυ
<quint. smyrn. 3.340> βαιὸν ἔτ' ἀμπνείοντα καὶ ἀργαλέον στενάχοντα:
<quint. smyrn. 3.341> οὐδὲ μὲν ἔντἐ ἄνακτος ἑκὰς λίπον, ἀλλὰ καὶ αὐτὰ
<quint. smyrn. 3.342> ἐκ πεδίοιο κόμισσαν ἑῷ βασιλῆι φέροντες.
<quint. smyrn. 3.343> τῷ δ' Αἴας ἐπὶ μακρὸν ἀΰτεεν ἀσχαλόων κῆρ:
<quint. smyrn. 3.344> “ ὦ κύον, ὡς θανάτοιο βαρὺ σθένος ἐξυπάλυξας
<quint. smyrn. 3.345> σήμερον: ἀλλὰ σοὶ εἶθαρ ἐλεύσεται ὕστατον ἦμαρ
<quint. smyrn. 3.346> ἤ τινος ̓Αργείων ὑπὸ χείρεσιν ἢ ἐμεῦ αὐτοῦ.
<quint. smyrn. 3.347> νῦν δ' ἐμοὶ ἄλλα μέμηλε περὶ φρεσίν, ὡς ̓Αχιλῆος
<quint. smyrn. 3.348> ἐκ φόνου ἀργαλέοιο νέκυν Δαναοῖσι σαώσω.”
<quint. smyrn. 3.349> ὣς εἰπὼν δηΐοισι κακὰς ἐπὶ κῆρας ἴαλλεν,
<quint. smyrn. 3.350> οἵ ῥ' ἔτι δηριόωντο νέκυν πέρι Πηλείωνος.
<quint. smyrn. 3.351> οἱ δέ οἱ ὡς ἄθρησαν ὑπὸ σθεναρῇσι χέρεσσι
<quint. smyrn. 3.352> πολλοὺς ἐκπνείοντας, ὑπέτρεσαν οὐδ' ἔτ' ἔμιμνον,
<quint. smyrn. 3.353> οὐτιδανοῖς γύπεσσιν ἐοικότες, οὕς τε φοβήσῃ
<quint. smyrn. 3.354> αἰετὸς οἰωνῶν προφερέστατος, εὖτ' ἐν ὄρεσσι
<quint. smyrn. 3.355> πώεα δαρδάπτωσι λύκοις ὕπο δῃωθέντα:
<quint. smyrn. 3.356> ὣς τοὺς ἄλλυδις ἄλλον ἀπεσκέδασε θρασὺς Αἴας
<quint. smyrn. 3.357> χερμαδίοισι θοοῖσι καὶ ἄορι καὶ μένεϊ ᾧ.
<quint. smyrn. 3.358> οἱ δὲ μέγα τρομέοντες ἀπὸ πτολέμοιο φέβοντο
<quint. smyrn. 3.359> πανσυδίῃ, ψήρεσσιν ἐοικότες, οὕς τε δαΐζων
<quint. smyrn. 3.360> κίρκος ἐπισσεύει, τοὶ δ' ἰλαδὸν ἄλλος ἐπ' ἄλλῳ
<quint. smyrn. 3.361> ταρφέες ἀΐσσουσιν ἀλευόμενοι μέγα πῆμα:
<quint. smyrn. 3.362> ὣς οἵ γ' ἐκ πολέμοιο ποτὶ Πριάμοιο πόληα
<quint. smyrn. 3.363> φεῦγον ὀϊζυρῶς ἐπιειμένοι ἀκλέα φύζαν
<quint. smyrn. 3.364> Αἴαντος μεγάλοιο περιτρομέοντες ὁμοκλήν,
<quint. smyrn. 3.365> ὅς ῥ' ἕπετ' ἀνδρομέῳ πεπαλαγμένος αἵματι χεῖρας.
<quint. smyrn. 3.366> καί νύ κε δὴ μάλα πάντας ἐπασσυτέρους ἀπόλεσσεν,
<quint. smyrn. 3.367> εἰ μὴ πεπταμένῃσι πύλῃς ἐσέχυντο πόληα
<quint. smyrn. 3.368> βαιὸν ἀναπνείοντες, ἐπεὶ φόβος ἦτορ ἵκανε:
<quint. smyrn. 3.369> τοὺς δ' ἔλσας ἀνὰ ἄστυ, νομεὺς ὡς αἰόλα μῆλα,
<quint. smyrn. 3.370> ἤϊεν ἐς πεδίον, χθόνα δ' οὐ ποσὶ μάρπτεν ἑοῖσιν
<quint. smyrn. 3.371> ἐμβαίνων τεύχεσσι καὶ αἵματι καὶ κταμένοισι:
<quint. smyrn. 3.372> κεῖτο γὰρ εὐρὺς ὅμιλος ἀπειρεσίῃ ἐπὶ γαίῃ
<quint. smyrn. 3.373> ἄχρις ἐφ' ̔Ελλήσποντον ἀπ' εὐρυχόροιο πόληος
<quint. smyrn. 3.374> αἰζηῶν κταμένων, ὁπόσους λάχε δαίμονος Αἶσα.
<quint. smyrn. 3.375> ὡς δ' ὅτε λήιον αὖον ὑπ' ἀμητῆρσι πέσῃσι
<quint. smyrn. 3.376> πυκνὸν ἐόν, τὰ δὲ πολλὰ καταυτόθι δράγματα κεῖται
<quint. smyrn. 3.377> βριθόμενα σταχύεσσι, γέγηθε6 δὲ θυμὸς ἐπ' ἔργῳ
<quint. smyrn. 3.378> ἀνέρος εἰσορόωντος, ὅτις κλυτὸν οὖδας ἔχῃσιν:
<quint. smyrn. 3.379> ὣς οἵ γ' ἀμφοτέρωθε κακῷ δμηθέντες ὀλέθρῳ
<quint. smyrn. 3.380> κεῖντο πολυκλαύτοιο λελασ1 μένοι ἰωχμοῖο
<quint. smyrn. 3.381> πρηνέες: οὐδέ τι Τρῶας ̓Αχαιῶν φέρτατοι υἷες
<quint. smyrn. 3.382> σύλεον ἐν κονίῃσι καὶ αἵματι δῃωθέντας,
<quint. smyrn. 3.383> πρὶν Πηλήιον υἷα πυρῇ δόμεν, ὅς σφιν ὄνειαρ
<quint. smyrn. 3.384> ἔπλετ' ἐνὶ πτολέμοισιν ἑῷ μέγα κάρτεϊ θύων.
<quint. smyrn. 3.385> τοὔνεκά μιν βασιλῆες ἀπὸ πτολέμου ἐρύσαντες
<quint. smyrn. 3.386> ἀμφὶ νέκυν πονέοντο ἀπείριτον, εὖ δὲ φέροντες
<quint. smyrn. 3.387> κάτθεσαν ἐν κλισίῃσι νεῶν προπάροιθε θοάων:
<quint. smyrn. 3.388> ἀμφὶ δέ μιν μάλα πάντες ἀγειράμενοι στενάχοντο
<quint. smyrn. 3.389> ἀχνύμενοι κατὰ θυμόν: ὃ γὰρ πέλε κάρτος ̓Αχαιῶν,
<quint. smyrn. 3.390> καὶ τότ' ἐνὶ κλισίῃσι λελασμένος ἐγχειάων
<quint. smyrn. 3.391> κεῖτο βαρυγδούποιο παρ' ᾐόσιν ̔Ελλησπόντου,
<quint. smyrn. 3.392> οἷος ὑπερφίαλος Τιτυὸς πέσεν, ὁππότε Λητὼ
<quint. smyrn. 3.393> ἐρχομένην Πυθώδε βιάζετο, καί ἑ χολωθεὶς
<quint. smyrn. 3.394> ἀκάματόν περ ἐόντα θοῶς ὑπεδάμνατ' ̓Απόλλων
<quint. smyrn. 3.395> λαιψηροῖς βελέεσσιν, ὁ δ' ἀργαλέῳ ἐνὶ λύθρῳ
<quint. smyrn. 3.396> πουλυπέλεθρος ἔκειτο κατὰ χθονὸς εὐρυπέδοιο
<quint. smyrn. 3.397> μητρὸς ἑῆς: ἡ δ' υἷα περιστονάχησε πεσόντα
<quint. smyrn. 3.398> ἐχθόμενον μακάρεσσι, γέλασσε δὲ πότνια Λητώ:
<quint. smyrn. 3.399> τοῖος ἄρ' Αἰακίδης δηΐων ἐπικάππεσε γαίῃ
<quint. smyrn. 3.400> χάρμα φέρων Τρώεσσι, γόον δ' ἀλίαστον ̓Αχαιῶν
<quint. smyrn. 3.401> λαῷ μυρομένων: περὶ δ' ἔβρεμε βένθεα πόντου.
<quint. smyrn. 3.402> θυμὸς δ' αὐτίκα πᾶσι κατεκλάσθη φίλος ἔνδον
<quint. smyrn. 3.403> ἐλπομένων κατὰ δῆριν ὑπὸ Τρώεσσιν ὀλέσθαι:
<quint. smyrn. 3.404> μνησάμενοι δ' ἄρα τοί γε φίλων παρὰ νηυσὶ τοκήων,
<quint. smyrn. 3.405> τοὺς λίπον ἐν μεγάροισι, νεοδμήτων τε γυναικῶν,
<quint. smyrn. 3.406> αἵ που ὀδυρόμεναι μίνυθον κενεοῖς λεχέεσσι
<quint. smyrn. 3.407> νηπιάχοις σὺν παισὶ φίλους ποτιδέγμεναι ἄνδρας,
<quint. smyrn. 3.408> μᾶλλον ἀνεστενάχοντο: γόου δ' ἔρος ἔμπεσε θυμῷ:
<quint. smyrn. 3.409> κλαῖον δ' αὖτ' ἀλίαστον ἐπὶ ψαμάθοισι βαθείῃς
<quint. smyrn. 3.410> πρηνέες ἐκχύμενοι μεγάλῳ περὶ Πηλείωνι
<quint. smyrn. 3.411> χαίτας ἐκ κεφαλῆς προθελύμνους δηϊόωντες,
<quint. smyrn. 3.412> χευάμενοι δ' ᾔσχυναν ἄδην ψαμάθοισι κάρηνα.
<quint. smyrn. 3.413> οἵη δ' ἐκ πολέμοιο βροτῶν ἐς τεῖχος ἀλέντων
<quint. smyrn. 3.414> οἰμωγὴ πέλεται, ὅτε δήϊοι ἐμμεμαῶτες
<quint. smyrn. 3.415> καίωσιν μέγα ἄστυ, κατακτείνωσι δὲ λαοὺς
<quint. smyrn. 3.416> πανσυδίῃ, πάντῃ δὲ διὰ κτῆσιν φορέωνται:
<quint. smyrn. 3.417> τοίη τις παρὰ νηυσὶν ̓Αχαιῶν ἔπλετ' ἀϋτή,
<quint. smyrn. 3.418> οὕνεκ' ἀοσσητὴρ Δαναῶν πάϊς Αἰακίδαο
<quint. smyrn. 3.419> κεῖτο μέγας παρὰ νηυσὶ θεοκμήτοισι βελέμνοις,
<quint. smyrn. 3.420> οἷος ̓́Αρης, ὅτε μιν δεινὴ θεὸς ὀβριμοπάτρη
<quint. smyrn. 3.421> Τρώων ἐν πεδίῳ πολυαλθέϊ κάββαλε πέτρῃ.
<quint. smyrn. 3.422> Μυρμιδόνες δ' ἄλληκτον ἀνεστενάχοντ' ̓Αχιλῆα
<quint. smyrn. 3.423> εἰλόμενοι περὶ νεκρὸν ἀμύμονος οἷο ἄνακτος:
<quint. smyrn. 3.424> ἠπίου, ὃς πάντεσσιν ἴσος πάρος ἦεν ἑταῖρος:
<quint. smyrn. 3.425> οὐ γὰρ ὑπερφίαλος πέλεν ἀνδράσιν οὐδ' ὀλοόφρων,
<quint. smyrn. 3.426> ἀλλὰ σαοφροσύνῃ καὶ κάρτεϊ πάντ' ἐκέκαστο.
<quint. smyrn. 3.427> Αἴας δ' ἐν πρώτοισι μέγα στενάχων ἐγεγώνει
<quint. smyrn. 3.428> πατροκασιγνήτοιο φίλον ποθέων ἅμα παῖδα,
<quint. smyrn. 3.429> βλήμενον ἐκ θεόφιν: θνητῶν γε μὲν οὔτινι βλητὸς
<quint. smyrn. 3.430> ἦεν, ὅσοι ναίουσιν ἐπὶ χθονὸς εὐρυπέδοιο.
<quint. smyrn. 3.431> τὸν τότε κῆρ ἀχέων ὀλοφύρετο φαίδιμος Αἴας,
<quint. smyrn. 3.432> ἄλλοτε μὲν κλισίας Πηληιάδαο δαμέντος
<quint. smyrn. 3.433> ἐσφοιτῶν, ὁτὲ δ' αὖτε παρὰ ψαμάθοισι θαλάσσης
<quint. smyrn. 3.434> ἐκχύμενος μάλα πουλύς, ἔπος δ' ὀλοφύρατο τοῖον:
<quint. smyrn. 3.435> “ὦ ̓Αχιλεῦ μέγα ἕρκος ἐϋσθενέων ̓Αργείων,
<quint. smyrn. 3.436> κάτθανες ἐν Τροίῃ Φθίης ἑκὰς εὐρυπέδοιο
<quint. smyrn. 3.437> ἔκποθεν ἀπροφάτοιο λυγρῷ βεβλημένος ἰῷ,
<quint. smyrn. 3.438> τόν ῥα ποτὶ κλόνον ἄνδρες ἀνάλκιδες ἰθύνουσιν:
<quint. smyrn. 3.439> οὐ γάρ τις πίσυνός γε σάκος μέγα νωμήσασθαι
<quint. smyrn. 3.440> ἠδὲ περὶ κροτάφοισιν ἐπισταμένως ἐς ̓́Αρηα
<quint. smyrn. 3.441> εὖ θέσθαι πήληκα καὶ ἐν παλάμῃ δόρυ πῆλαι
<quint. smyrn. 3.442> καὶ χαλκὸν δηΐοισι περὶ στέρνοισι δαΐξαι
<quint. smyrn. 3.443> ἰοῖσίν γ' ἀπάνευθεν ἀπεσσύμενος πολεμίζει:
<quint. smyrn. 3.444> εἰ γάρ σευ κατέναντα τότ' ἤλυθεν, ὅς ς' ἔβαλέν περ,
<quint. smyrn. 3.445> οὐκ ἄν ἀνουτητί γε τεοῦ φύγεν ἔγχεος ὁρμήν:
<quint. smyrn. 3.446> ἀλλὰ Ζεὺς τάχα που τάδε μήδετο πάντ' ἀπολέσσαι,
<quint. smyrn. 3.447> ἡμέων δ' ἐν καμάτοισιν ἐτώσια ἔργα τίθησιν:
<quint. smyrn. 3.448> ἤδη γὰρ Τρώεσσι κατ' ̓Αργείων τάχα νίκην
<quint. smyrn. 3.449> νεύσει, ἐπεὶ τόσσον περ ̓Αχαιῶν ἕρκος ἀπηύρα.
<quint. smyrn. 3.450> ὦ πόποι, ὡς ἄρα πάγχυ γέρων ἐν δώμασι Πηλεύς
<quint. smyrn. 3.451> ὀχθήσει μέγα πένθος ἀτερπέϊ γήραϊ κύρσας:
<quint. smyrn. 3.452> αὐτὴ μὲν φήμη μιν ἀπορραίσει τάχα θυμόν:
<quint. smyrn. 3.453> ὧδε δέ οἱ καὶ ἄμεινον ὀϊζύος αἶψα λαθέσθαι:
<quint. smyrn. 3.454> εἰ δέ κεν οὐ φθίσῃ ἑ κακὴ περὶ υἱέος ὄσσα,
<quint. smyrn. 3.455> ἆ δειλὸς χαλεποῖς ἐνὶ πένθεσι γῆρας ἰάψει
<quint. smyrn. 3.456> αἰὲν ἐπ' ἐσχαρόφιν βίοτον κατέδων ὀδύνῃσι,
<quint. smyrn. 3.457> Πηλεύς, ὃς μακάρεσσι φίλος περιώσιον ἦεν:
<quint. smyrn. 3.458> ἀλλ' οὐ πάντα τελοῦσι θεοὶ μογεροῖσι βροτοῖσιν.”
<quint. smyrn. 3.459> ὣς ὁ μὲν ἀσχαλόων ὀλοφύρετο Πηλείωνα.
<quint. smyrn. 3.460> Φοῖνιξ δ' δὖθ' ὁ γεραιὸς ἀάσπετα κωκύεσκεν
<quint. smyrn. 3.461> ἀμφιχυθεὶς δέμας ἠῢ θρασύφρονος Αἰακίδαο:
<quint. smyrn. 3.462> καί ῥ' ὀλοφυδνὸν ἄϋσε μέγ' ἀχνύμενος πινυτὸν κῆρ:
<quint. smyrn. 3.463> “ὤλεό μοι, φίλε τέκνον, ἐμοὶ δ' ἄχος αἰὲν ἄφυκτον
<quint. smyrn. 3.464> κάλλιπες: ὡς ὄφελόν με χυτὴ κατὰ γαῖα κεκεύθει
<quint. smyrn. 3.465> πρὶν σέο πότμον ἰδέσθαι ἁμείλιχον: οὐ γὰρ ἔμοιγε
<quint. smyrn. 3.466> ἄλλο χερειότερον ποτ' ἐσήλυθεν ἐς φρένα πῆμα,
<quint. smyrn. 3.467> οὐδ' ὅτε πατρίδ' ἐμὴν λιπόμην ἀγανούς τε τοκῆας
<quint. smyrn. 3.468> φεύγων ἐς Πηλῆα δι' ̔Ελλάδος, ὅς μ' ὑπέδεκτο,
<quint. smyrn. 3.469> καί μοι δῶρα πόρεν, Δολόπεσσι δὲ θῆκεν ἀνάσσειν
<quint. smyrn. 3.470> καὶ σέ γ' ἐν ἀγκοίνῃσι φορεύμενος ἀμφὶ μέλαθρον
<quint. smyrn. 3.471> κόλπῳ ἐμῷ κατέθηκε καὶ ἐνδυκέως ἐπέτελλε
<quint. smyrn. 3.472> νηπίαχον κομέειν, ὡσεὶ φίλον υἷα γεγῶτα:
<quint. smyrn. 3.473> τῷ πιθόμην: σὺ δ' ἐμοῖσι περὶ στέρνοισι γεγηθὼς
<quint. smyrn. 3.474> πολλάκι παππάζεσκες ἔτ' ἄκριτα χείλεσι βάζων,
<quint. smyrn. 3.475> καί μευ νηπιέῃσιν ἄδην ἐνὶ σῇσι δίηνας
<quint. smyrn. 3.476> στήθεά τ' ἠδὲ χιτῶνας: ἔχον δέ σε χερσὶν ἐμῇσι
<quint. smyrn. 3.477> πολλὸν καγχαλόων, ἐπεὶ ἦ νύ μοι ἦτορ ἐώλπει
<quint. smyrn. 3.478> θρέψειν κηδεμονῆα βίου καὶ γήραος ἄλκαρ.
<quint. smyrn. 3.479> καὶ τὰ μὲν ἐλπομένῳ βαιὸν χρόνον ἔπλετο πάντα.
<quint. smyrn. 3.480> νῦν δὲ σύγ' οἴχῃ ἄϊστος ὑπὸ ζόφον: ἀμφὶ δ' ἐμὸν κῆρ
<quint. smyrn. 3.481> ἄχνυτ' ὀϊζυρῶς, ἐπεὶ ἦ νύ με κῆδος ἰάπτει
<quint. smyrn. 3.482> λευγαλέον: τὸ καὶ εἴθε καταφθίσειε γοῶντα
<quint. smyrn. 3.483> πρὶν Πηλῆα πυθέσθαι ἀμύμονα, τόν περ ὀΐω
<quint. smyrn. 3.484> κωκύσειν ἀλίαστον, ὅτ' ἀμφί ἑ φῆμις ἵκηται:
<quint. smyrn. 3.485> οἴκτιστον γὰρ νῶιν ὑπὲρ σέθεν ἔσσεται ἄλγος
<quint. smyrn. 3.486> πατρί τε σῷ καὶ ἐμοί, τοί περ μέγα σεῖο θανόντος
<quint. smyrn. 3.487> ἀχνύμενοι τάχα γαῖαν ὑπὲρ Διὸς ἄσχετον Αἶσαν
<quint. smyrn. 3.488> δυσόμεθ' ἐσσυμένως: καί κεν πολὺ λώιον εἴη,
<quint. smyrn. 3.489> ἢ ζώειν ἀπάνευθεν ἀοσσητῆρος ἑοῖο.”
<quint. smyrn. 3.490> ἦ ῥ' ὁ γέρων ἀλίαστον ἐνὶ φρεσὶ πένθος ἀέξων.
<quint. smyrn. 3.491> πὰρ δέ οἱ ̓Ατρείδης ὀλοφύρετο δάκρυα χεύων:
<quint. smyrn. 3.492> ᾤμωξεν δ' ὀδύνῃσι μέγ' αἰθόμενος κέαρ ἔνδον:
<quint. smyrn. 3.493> “ὤλεο, Πηλείδη, Δαναῶν μέγα φέρτατε πάντων,
<quint. smyrn. 3.494> ὤλεο, καὶ στρατὸν εὐρὺν ἀνερκέα θῆκας ̓Αχαιῶν:
<quint. smyrn. 3.495> ῥηίτεροι δ' ἄρα σεῖο καταφθιμένοιο πέλονται
<quint. smyrn. 3.496> δυσμενέσιν: σὺ δὲ χάρμα πεσὼν μέγα Τρωσὶν ἔθηκας,
<quint. smyrn. 3.497> οἵ σε πάρος φοβέοντο λέονθ' ὡς αἰόλα μῆλα:
<quint. smyrn. 3.498> νῦν δ' ἐπὶ νηυσὶ θοῇσι λιλαιόμενοι μαχέονται.
<quint. smyrn. 3.499> Ζεῦ πάτερ, ἦ ῥά τι καὶ σὺ βροτοὺς ψευδέσσι λόγοισι
<quint. smyrn. 3.500> θέλγεις, ὃς κατένευσας ἐμοὶ Πριάμοιο ἄνακτος
<quint. smyrn. 3.501> ἄστυ διαπραθέειν, νῦν δ' οὐ τελέεις ὅς' ὑπέστης,
<quint. smyrn. 3.502> ἀλλὰ λίην ἀπάφησας ἐμὰς φρένας: οὐ γὰρ ὀΐω
<quint. smyrn. 3.503> εὑρέμεναι πολέμοιο τέκμωρ φθιμένου ̓Αχιλῆος.”
<quint. smyrn. 3.504> ὣς ἔφατ' ἀχνύμενος κέαρ ἔνδοθεν: ἀμφὶ δὲ λαοὶ
<quint. smyrn. 3.505> κώκυον ἐκ θυμοῖο θρασὺν περὶ Πηλείωνα:
<quint. smyrn. 3.506> τοῖς δ' ἄρ' ἐπεβρόμεον νῆες περιμυρομένοισιν:
<quint. smyrn. 3.507> ἠχὴ δ' ἄσπετος ὦρτο δι' αἰθέρος ἀκαμάτοιο.
<quint. smyrn. 3.508> ὡς δ' ὅτε κύματα μακρὰ βίῃ μεγάλου ἀνέμοιο
<quint. smyrn. 3.509> ὀρνύμεν' ἐκ πόντοιο πρὸς ἠιόνας φορέονται
<quint. smyrn. 3.510> σμερδαλέον, πάντη δἐ προσαγνυμένης ἁλὸς αἰεὶ
<quint. smyrn. 3.511> ἀκταὶ ὁμῶς ῥηγμῖσιν ἀπειρέσιαι βοόωσι:
<quint. smyrn. 3.512> τοῖος ἄρ' ἀμφὶ νέκυν Δαναῶν στόνος αἰνὸς ὀρώρει
<quint. smyrn. 3.513> μυρομένων ἄλληκτον ἀταρβέα Πηλείωνα.
<quint. smyrn. 3.514> καί σφιν ὀδυρομένοισα τάχ' ἤλυθε κυανέη νύξ,
<quint. smyrn. 3.515> εἰ μὴ ἄρ' ̓Ατρείδην προσεφώνεε Νηλέος υἱὸς
<quint. smyrn. 3.516> Νέστωρ, ὅς ῥά τ' ἔχεσκεν ἐνὶ φρεσὶ μυρίου ἄλγος
<quint. smyrn. 3.517> μνησάμενος σφοῦ παιδὸς ἐΰφρονος ̓Αντιλόχοιο:
<quint. smyrn. 3.518> “̓Αργείων σκηπτοῦχε μέγα κρατέων ̓Αγάμεμνον,
<quint. smyrn. 3.519> νῦν μὲν ἀποσχώμεσθα δυσηχέος αἶψα γόοιο
<quint. smyrn. 3.520> σήμερον: οὐ γὰρ ἔτ' αὖθις ἐρωήσει τις ̓Αχαιοὺς
<quint. smyrn. 3.521> κλαυθμοῦ ἄδην κορέσασθαι ἐπ' ἤματα πολλὰ γοῶντας.
<quint. smyrn. 3.522> ἀλλ' ἄγε δὴ βρότον αἰνὸν ἀταρβέος Αἰακίδαο
<quint. smyrn. 3.523> λούσαντες λεχέεσς' ἐνιθείομεν: οὐ γὰρ ἔοικεν
<quint. smyrn. 3.524> αἰσχύνειν ἐπὶ δηρὸν ἀκηδείῃσι θανόντας.”
<quint. smyrn. 3.525> καὶ τὰ μὲν ὣς ἐπέτελλε περίφρων Νηλέος υἱός:
<quint. smyrn. 3.526> αὐτὰρ ὅ γ' οἷς ἑτάροισιν ἐπισπέρχων ἐκέλευεν
<quint. smyrn. 3.527> ὕδατος ἐν πυρὶ θέντας ἄφαρ κρυεροῖο λέβητας
<quint. smyrn. 3.528> θερμῆναι λοῦσαί τε νέκυν, περί θ' εἵματα ἕσσαι
<quint. smyrn. 3.529> καλά, τά οἱ πόρε παιδὶ φίλῳ ἁλιπόρφυρα μήτηρ
<quint. smyrn. 3.530> ἐς Τροίην ἀνιόντι. θοῶς δ' ἐπίθησαν ἄνακτι:
<quint. smyrn. 3.531> ἐνδυκέως δ' ἄρα πάντα πονησάμενοι κατὰ κόσμον
<quint. smyrn. 3.532> κάτθεσαν ἐν κλισίῃσι δεδουπότα Πηλείωνα.
<quint. smyrn. 3.533> τὸν δ' ἐσιδοῦς' ἐλέησε περίφρων Τριτογένεια:
<quint. smyrn. 3.534> στάζε δ' ἄρ' ἀμβροσίην κατὰ κράατος, ἥν ῥά τέ φασι
<quint. smyrn. 3.535> δηρὸν ἐρυκακέειν νεαρὸν χρόα κηρὶ δαμέντων:
<quint. smyrn. 3.536> θῆκε δ' ἄρ ἐρσήεντα καὶ εἴκελον ἀμπνείοντι:
<quint. smyrn. 3.537> σμερδαλὲον δ' ἄρ' ἐπισκύνιον νεκρῷ περ ἐτευξεν,
<quint. smyrn. 3.538> οἶόν τ' ἀμφ' ἑτάροιο δαϊκταμένου Πατρόκλοιο
<quint. smyrn. 3.539> χωομένῳ ἐπέκειτο κατὰ βλοσυροῖο προσώπου:
<quint. smyrn. 3.540> βριθύτερον δ' ἄρ' ἔθηκε δέμας καὶ ἄρειον ἰδέσθαι.
<quint. smyrn. 3.541> ̓Αργείους δ' ἕλε θάμβος ὁμιλαδὸν ἀθρήσαντας
<quint. smyrn. 3.542> Πηλείδην ζώοντι πανείκελον, ὅς ῥ' ἐπὶ λέκτροις
<quint. smyrn. 3.543> ἐκχύμενος μάλα πουλὺς ἄδην εὕδοντι ἐῴκει.
<quint. smyrn. 3.544> ἀμφὶ δέ μιν μογεραὶ ληίτιδες, ἅς ῥά ποτ' αὐτός
<quint. smyrn. 3.545> Λῆμνόν τε ζαθέην Κιλίκων τ' αἰπὺ πτολίεθρον
<quint. smyrn. 3.546> Θήβην ̓Ηετίωνος ἑλὼν ληίσσατο κούρας,
<quint. smyrn. 3.547> ἱστάμεναι γοάασκον ἀμύσσουσαι χρόα καλόν,
<quint. smyrn. 3.548> στήθεά τ' ἀμφοτέρῃσι πεπληγυῖαι παλάμῃσιν
<quint. smyrn. 3.549> ἐκ θυμοῦ στενάχεσκον ἐΰφρονα Πηλείωνα:
<quint. smyrn. 3.550> τὰς γὰρ δὴ τίεσκε καί ἐκ δηΐων περ ἐούσας:
<quint. smyrn. 3.551> πασάων δ' ἔκπαγλον ἀκηχεμένη κέαρ ἔνδον
<quint. smyrn. 3.552> Βρισηὶς παράκοιτις ἐϋπτολέμου ̓Αχιλῆος
<quint. smyrn. 3.553> ἀμφὶ νέκυν στρωφᾶτο καὶ ἀμφοτέρῃς παλάμῃσι
<quint. smyrn. 3.554> δρυπτομένη χρόα καλὸν ἀΰτεεν: ἐκ δ' ἁπαλοῖο
<quint. smyrn. 3.555> δτήθεος αἱματόεσσαι ἀνὰ σμώδιγγες ἄερθεν
<quint. smyrn. 3.556> θεινομένης: φαίης κεν ἐπὶ γλάγος αἷμα χέασθαι
<quint. smyrn. 3.557> φοίνιον: ἀγλαΐη δέ καὶ ἀχνυμένης ἀλεγεινῶς
<quint. smyrn. 3.558> ἱμερόεν μάρμαιρε: χάρις δέ οἱ ἄμφεχεν εἶδος:
<quint. smyrn. 3.559> τοῖον δ' ἔκφατο μῦθον ὀϊζυρὸν γοόωσα:
<quint. smyrn. 3.560> “ὦ μοι ἐγὼ πάντων περιώσιον αἰνὰ παθοῦσα:
<quint. smyrn. 3.561> οὐ γάρ μοι τόσσον περ ἐπήλυθεν ἄλλο τι πῆμα,
<quint. smyrn. 3.562> οὔτε κασιγνήτων οὔτ' εὐρυχόρου περὶ πάτρης,
<quint. smyrn. 3.563> ὅσσον σεῖο θανόντος: ἐπεὶ σύ μοι ἱερὸν ἦμαρ
<quint. smyrn. 3.564> καὶ φάος ἠελίοιο πέλες καὶ μείλιχος αἰὼν
<quint. smyrn. 3.565> ἐλπωρή τ' ἀγαθοῖο καὶ ἄσπετον ἄλκαρ ἀνίης
<quint. smyrn. 3.566> πάσης τ' ἀγλαΐης πολὺ φέρτερος ἠδὲ τοκήων
<quint. smyrn. 3.567> ἔπλεο: πάντα γάρ οἶος ἔης δμωῇ περ ἐούσῃ:
<quint. smyrn. 3.568> καί ῥά μ' ἔθηκας ἄκοιτιν ἐλὼν ἄπο δούλια ἔργα.
<quint. smyrn. 3.569> νῦν δέ τις ἐν νήεσσιν ̓Αχαιῶν ἄξεται ἄλλος
<quint. smyrn. 3.570> Σπάρτην εἰς ἐρίβωλον ἤ ἐς πολυδίψιον ̓́Αργος:
<quint. smyrn. 3.571> καί νύ κεν ἀμφιπολεῦσα κακὰς ὑποτλήσομ' ἀνίας
<quint. smyrn. 3.572> σεῦ ἀπονοσφισθεῖσα δυαάμμορος: ὡς ὄφελόν με
<quint. smyrn. 3.573> γαῖα χυτή ἐκάλυψε, πάρος δέο πότμον ἰδέσθαι.”
<quint. smyrn. 3.574> ὣς ἡ μὲν δμηθέντ' ὀλοφύρετο Πηλείωνα
<quint. smyrn. 3.575> δμωῇς σὺν μογερῇσι καί ἀχνυμένοισιν ̓Αχαιοῖς
<quint. smyrn. 3.576> μυρομένη καὶ ἄνακτα καὶ ἀνέρα: τῆς δ' ἀλεγεινὸν
<quint. smyrn. 3.577> οὔποτ' ἐιέρσετο δάκρυ, κατείβετο δ' ἄχρις ἐπ' οὖδας
<quint. smyrn. 3.578> ἐκ βλεφάρων, ὡσεί τε μέλαν κατὰ πίδακος ὕδωρ
<quint. smyrn. 3.579> πετραίης, ἦς πουλὺς ὕπερ παγετός τε χιών τε
<quint. smyrn. 3.580> ἐκκέχυται στυφελοῖο κατ' οὔδεος, ἀμφὶ δὲ πάχνη
<quint. smyrn. 3.581> τήκεθ' ὁμῶς εὔρῳ τε καὶ ἠελίοιο βολῇσι.
<quint. smyrn. 3.582> καὶ τότε δή ῥ' ἐσάκουσαν ὀρινομένοιο γόοιο
<quint. smyrn. 3.583> θυγατέρες Νηρῆος, ὅσαι μέγα βένθος ἔχουσι:
<quint. smyrn. 3.584> πάσῃσιν δ' ἀλεγεινόν ὑπὸ κραδίην πέσεν ἄλγος:
<quint. smyrn. 3.585> οἰκτρὸν δ' ἐστονάχησαν, ἐπίαχε δ' ̔Ελλήσποντος:
<quint. smyrn. 3.586> ἀμφὶ δὲ κυανέοισι καλυψάμεναι χρόα πέπλοις
<quint. smyrn. 3.587> ἐσσυμένως οἴμησαν, ὅπῃ στόλος ἔπλετ̓Αχαιῶν,
<quint. smyrn. 3.588> πανσυδίῃ πολιοῖο δι' οἴδματος: ἀμφὶ δ' ἄρα σφι
<quint. smyrn. 3.589> νισσομένῃσι θάλασσα διίστατο: ταὶ δ' ἐρέροντο
<quint. smyrn. 3.590> κλαγγηδόν, κραιπνῇσιν ἐειδόμεναι γεράνοισιν
<quint. smyrn. 3.591> ὀσσομένῃς μέγα χεῖμα: περιστενάχοντο δὲ λυγρὸν
<quint. smyrn. 3.592> κήτεα μυρομένῃσιν: ἔσαν δ' ἄφαρ ᾗχι νέοντο
<quint. smyrn. 3.593> παῖδα κασιγνήτης κρατερόφρονα κωκύουσαι
<quint. smyrn. 3.594> ἐκπάγλως. Μοῦσαι δὲ θοῶς ̔Ελικῶνα λιποῦσαι
<quint. smyrn. 3.595> ἤλυθον ἄλγος ἄλαστον ἐνὶ στέρνοισιν ἔχουσαι
<quint. smyrn. 3.596> ἀρνύμεναι τιμήν ἑλικώπιδι Νηρηίνῃ:
<quint. smyrn. 3.597> Ζεύς δὲ μέγ' ̓Αργείοισι καὶ ἄτρομον ἔμβαλε θάρσος,
<quint. smyrn. 3.598> ὄφρα μὴ ἐσθλὸν ὅμιλον ὑποδδείσωσι θεάων
<quint. smyrn. 3.599> ἀμφαδὸν ἀθρήσαντες ἀνά στρατόν: αἱ δ' ̓Αχιλῆος
<quint. smyrn. 3.600> ἀμφὶ νέκυν στενάχοντο καὶ ἀθάνατοί περ ἐοῦσαι
<quint. smyrn. 3.601> πᾶσαι ὁμῶς: ἀκταὶ δὲ περίαχον ̔Ελλησπόντου:
<quint. smyrn. 3.602> δεύετο δὲ χθὼν πᾶσα περὶ νέκυν Αἰακίδαο
<quint. smyrn. 3.603> δάκρυσιν: ὥς μέγα πένθος ἀνέστενον: ἀμφὶ δὲ λαῶν
<quint. smyrn. 3.604> μυρομένων δακρύοισι φορύνετο τεύχεα πάντα
<quint. smyrn. 3.605> καὶ κλισίαι καὶ νῆες, ἐπεὶ μέγα πένθος ὀρώρει.
<quint. smyrn. 3.606> μήτηρ δ' ἀμφιχυθεῖσα κύσε στόμα Πηλείωνος
<quint. smyrn. 3.607> παιδὸς ἑοῦ, καὶ τοῖον ἔπος φάτο δακρυχέουσα:
<quint. smyrn. 3.608> “γηθείτω ῥοδόπεπλος ἀν' οὐρανόν ̓Ηριγένεια,
<quint. smyrn. 3.609> γηθείτω φρεσὶν ᾖσι μεθεὶς χόλον ̓Αστεροπαίου
<quint. smyrn. 3.610> ἄξιος εὐρυρέεθρος ἰδὲ Πριάμοιο γενέθλη:
<quint. smyrn. 3.611> αὐτάρ ἐγὼ πρὸς ̓́Ολυμπον ἀφίξομαι, ἀμφί δὲ ποσσὶ
<quint. smyrn. 3.612> κείσομαι ἀθανάτοιο Διὸς μεγάλα στενάχουσα,
<quint. smyrn. 3.613> οὕνεκά μ' οὐκ ἐθέλουσαν ὑπ' ἀνέρι δῶκε δαμῆναι,
<quint. smyrn. 3.614> ἀνέρι, τὸν τάχα γῆρας ἀμείλιχον ἀμφιμέμαρπε,
<quint. smyrn. 3.615> κῆρές τ' ἐγγὺς ἔασι τέλος θανάτοιο φέρουσαι.
<quint. smyrn. 3.616> ἀλλά μοι οὐ κείνοιο μέλει τόσον, ὡς ̓Αχιλῆος,
<quint. smyrn. 3.617> ὅν μοι Ζεύς κατένευσεν ἐν Αἰακίδαο δόμοισιν
<quint. smyrn. 3.618> ἴφθιμον θήσειν, ἐπεὶ οὔτι μοι ἥνδανεν εὐνή:
<quint. smyrn. 3.619> ἀλλ' ὁτὲ μὲν ζαὴς ἄνεμος πέλον, ἄλλοτε δ' ὕδωρ,
<quint. smyrn. 3.620> ἄλλοτε δ' οἰωνῷ ἐναλίγκιος ἤ πυρὸς ὁρμῇ:
<quint. smyrn. 3.621> οὐδέ με θνητός ἀνὴρ δύνατ' ἐν λεχέεσσι δαμάσσαι
<quint. smyrn. 3.622> φαινομένην, ὅσα γαῖα καὶ οὐρανὸς ἐντὸς ἐέργει,
<quint. smyrn. 3.623> μέσφ' ὅτε μοι κατένευσεν ̓Ολύμπιος υἱέα δῖον
<quint. smyrn. 3.624> ἔκπαγλον θήσειν καὶ ἀρήϊον. ἀλλὰ τὰ μέν που
<quint. smyrn. 3.625> ἀτρεκέως ἐτέλεσσεν: ὁ γὰρ πέλε φέρτατος ἀνδρῶν:
<quint. smyrn. 3.626> ἀλλά μιν ὠκύμορον ποιήσατο καί μ' ἀκάχησε.
<quint. smyrn. 3.627> τοὔνεκ' ἐς οὐρανὸν εἶμι: Διὸς δ' ἐς δώματ' ίοῦσα
<quint. smyrn. 3.628> κωκύσω φίλον υἷα, καὶ ὁππόσα πρόσθ' ἐμόγησα
<quint. smyrn. 3.629> ἀμφ' αὐτῷ καὶ παισὶν ἀεικέα τειρομένοισι
<quint. smyrn. 3.630> μνήσω ἀκηχεμένη, ἵνα οἱ σὺν θυμὸν ὀρίνω.”
<quint. smyrn. 3.631> ὣς ἔφατ' αἰνὰ γοῶς' ἁλίη Θέτις: ἡ δέ οἱ αὐτὴ
<quint. smyrn. 3.632> Καλλιόπη φάτο μῦθον ἀρηραμένη φρεσὶ θυμόν:
<quint. smyrn. 3.633> “ἴσχεο κωκυτοῖο, θεὰ Θέτι, μηδ' ἀλύουσα
<quint. smyrn. 3.634> εἵνεκα παιδός ἑοῖο θεῶν μεδέοντι καὶ ἀνδρῶν
<quint. smyrn. 3.635> σκύεο: καὶ γὰρ Ζηνὸς ἐριβρεμέταο ἄνακτος
<quint. smyrn. 3.636> υἷες ὁμῶς ἀπόλοντο κακῇ περὶ κηρὶ δαμέντες:
<quint. smyrn. 3.637> κάτθανε δ' υἱὸς ἐμεῖο καὶ αὐτῆς ἀθανάτοιο
<quint. smyrn. 3.638> ̓Ορφεύς, οὖ μολπῇσιν ἐφέσπετο πᾶσα μὲν ὕλη,
<quint. smyrn. 3.639> πᾶσα δ' ἄρ' ὀκριόεσσα πέτρη ποταμῶν τε ῥέεθρα
<quint. smyrn. 3.640> πνοιαί τε λιγέων ἀνέμων ἀμέγαρτον ἀέντων
<quint. smyrn. 3.641> οἰωνοί τε θοῇσι διεσσύμενοι πτερύγεσσιν:
<quint. smyrn. 3.642> ἀλλ' ἔτλην μέγα πένθος, ἐπεὶ θεὸν οὔτι ἔοικεν
<quint. smyrn. 3.643> πένθεσι λευγαλέοισι καὶ ἄλγεϊ θυμὸν ἀχεύειν.
<quint. smyrn. 3.644> τῷ σε καὶ ἀχνυμένην μεθέτω γόος υἱέος ἐσθλοῦ:
<quint. smyrn. 3.645> καὶ γάρ οἱ κλέος αἰὲν ἐπιχθονίοισιν ἀοιδοὶ
<quint. smyrn. 3.646> καὶ μένος ἀείσουσιν ἐμῇ τ' ἰότητι καὶ ἄλλων
<quint. smyrn. 3.647> Πιερίδων: σὺ δὲ μή τι κελαινῷ πένθεϊ θυμὸν
<quint. smyrn. 3.648> δάμνασο θηλυτέρῃσιν ἴσον γοόωσα γυναιξίν.
<quint. smyrn. 3.649> ἦ οὐκ ἀΐεις ὅτι πάντας, ὅσοι χθονὶ ναιετάουσιν,
<quint. smyrn. 3.650> ἀνθρώπους ὀλοὴ περιπέπταται ἄσχετος Αἶσα
<quint. smyrn. 3.651> οὐδὲ θεῶν ἀλέγουσα; τόσον σθένος ἔλλαχε μούνη:
<quint. smyrn. 3.652> ἢ καὶ νῦν Πριάμοιο πολυχρύσοιο πολυχρύσοιο πόληα
<quint. smyrn. 3.653> ἐκπέρσει Τρώων τε καὶ ̓Αργείων ὀλέσασα
<quint. smyrn. 3.654> ἀνέρας, ὅν κ' ἐθέλῃσι: θεῶν δ' οὔτις μιν ἐρύξει.”
<quint. smyrn. 3.655> ὣς φάτο Καλλιόπη πινυτὰ φρεσὶ μητιόωσα.
<quint. smyrn. 3.656> ἠέλιος δ' ἀπόρουσεν ἐς ὠκεανοῖο ῥέεθρα,
<quint. smyrn. 3.657> ὦρτο δὲ νὺξ μεγάλοιο κατ' ἠέρος ὀρφνήεσσα,
<quint. smyrn. 3.658> ἥ τε καὶ ἀχνυμένοισι πέλει θνητοῖσιν ὄνειαρ.
<quint. smyrn. 3.659> αὐτοῦ δ' ἐν ψαμάθοισιν ̓Αχαιῶν ἔδραθον υἷες
<quint. smyrn. 3.660> ἰλαδὸν ἀμφὶ νέκυν μεγάλῃ βεβαρηότες ἄτῃ:
<quint. smyrn. 3.661> ἀλλ' οὐχ ὕπνος ἔμαρπτε θεήν Θέτιν: ἄγχι δέ παιδὸς
<quint. smyrn. 3.662> ἧστο σὺν ἀθανάτῃς Νηρηίσιν: ἀμφὶ δὲ Μοῦσαι
<quint. smyrn. 3.663> ἀχνυμένην ἀνὰ θυμὸν ἀμοιβαδὶς ἄλλοθεν ἄλλη
<quint. smyrn. 3.664> πολλὰ παρηγορέεσκον, ὅπως λελάθοιτο γόοιο.
<quint. smyrn. 3.665> ἀλλ' ὅτε καγχαλόωσα δι' αἰθέρος ἤλυθεν ἠὼς
<quint. smyrn. 3.666> λαμπρότατον πᾶσίν τε φάος Τρῶεσσι φέρουσα
<quint. smyrn. 3.667> καὶ Πριάμῳ—Δαναοὶ δὲ μέγ' ἀχνύμενοι ̓Αχιλῆα
<quint. smyrn. 3.668> κλαῖον ἐπ' ἤματα πολλά, περιστενάχοντο δὲ μακραὶ
<quint. smyrn. 3.669> ἠιόνες πόντοιο, μέγας δ' ὀλοφύρετο Νηρεὺς
<quint. smyrn. 3.670> ἦρα φέρων κούρῃ Νηρηίδι, σὺν δέ οἱ ἄλλοι
<quint. smyrn. 3.671> εἰνάλιοι μύροντο θεοὶ φθιμένου ̓Αχιλῆος—
<quint. smyrn. 3.672> καὶ τότε δὴ μεγάλοιο νέκυν Πηληιάδαο
<quint. smyrn. 3.673> ̓Αργεῖοι πυρὶ πυρὶ δῶκαν ἀάσπετα νηήσαντες
<quint. smyrn. 3.674> δοῦρα, τά οἱ φορέοντες ἀπ' οὔρεος ̓Ιδαίοιο
<quint. smyrn. 3.675> πάντες ὁμῶς ἐμόγησαν, ἐπεί σφεας ὀτρύνοντες
<quint. smyrn. 3.676> ̓Ατρεῖδαι προέηκαν ἀπείριτον οἰσέμεν ὕλην,
<quint. smyrn. 3.677> ὄφρα θοῶς καίοιτο νέκυς κταμένου ̓Αχιλῆος.
<quint. smyrn. 3.678> ἀμφὶ δὲ τεύχεα πολλὰ πυρῇ περινηήσαντο
<quint. smyrn. 3.679> αἰζηῶν κταμένων, πολλοὺς δ' ἐφύπερθε βάλοντο
<quint. smyrn. 3.680> Τρώων δῃώσαντες ὁμῶς περικαλλέας υἷας
<quint. smyrn. 3.681> ἵππους τε χρεμέθοντας ἐϋσθενέας θ' ἅμα ταύρους,
<quint. smyrn. 3.682> σὺν δ' ὄϊάς τε σύας τ' ἔβαλον βρίθοντας ἀλοιφῇ:
<quint. smyrn. 3.683> φάρεα δ' ἐκ χηλῶν φέρον ἄσπετα κωκύουσαι
<quint. smyrn. 3.684> δμωιάδες, καὶ πάντα πυρῆς καθύπερθε βάλοντο,
<quint. smyrn. 3.685> χρυσόν τ' ἤλεκτρόν τ' ἐπενήεον: ἀμφί δέ χαίτας
<quint. smyrn. 3.686> Μυρμιδόνες κείραντο, νέκυν δ' ἐκάλυψαν ἄνακτος:
<quint. smyrn. 3.687> καὶ δ' αὐτὴ Βρισηὶς ἀκηχεμένη περὶ νεκρῷ
<quint. smyrn. 3.688> κειραμένη πλοκάμους πύματον πόρε δῶρον ἄνακτι.
<quint. smyrn. 3.689> πολλοὺς δ' ἀμφιφορῆας ἀλείφατος ἀμφεχέοντο,
<quint. smyrn. 3.690> ἄλλους δ' ἀμφὶ πυρῇ μέλιτος θέσαν ἠδὲ καὶ οἴνου
<quint. smyrn. 3.691> ἡδέος, οὗ μέθυ λαρὸν ὀδώδεε νέκταρι ἶσον.
<quint. smyrn. 3.692> ἄλλα δὲ πολλὰ βάλοντο θυώδεα θαῦμα βροτοῖσιν,
<quint. smyrn. 3.693> ὅσσα χθὼν φέρει ἐσθλὰ καὶ ὁππόσα δῖα θάλασσα.
<quint. smyrn. 3.694> ̓Αλλ' ὅτε δὴ περὶ πάγχυ πυρὴν διεκοσμήσαντο,
<quint. smyrn. 3.695> πεζοὶ ἅμ' ἱππήεσσι σὺν ἔντεσιν ἐρρώσαντο
<quint. smyrn. 3.696> ἀμφὶ πυρὴν πολύδακρυν. ὁ δ' ἔκποθεν Οὐλύμποιο
<quint. smyrn. 3.697> Ζεὺς ψεκάδας κατέχευεν ὑπὲρ νέκυν Αἰακίδαο
<quint. smyrn. 3.698> ἀμβροσίας, δίῃ δὲ φέρων Νηρηίδι τιμὴν
<quint. smyrn. 3.699> ̔Ερμείην προέηκεν ἐς Αἴολον, ὄφρα καλέσσῃ
<quint. smyrn. 3.700> λαιψηρῶν ἀνέμων ἱερὸν μένος: ἦ γὰρ ἔμελλε
<quint. smyrn. 3.701> καίεσθ' Αἰακίδαο νέκυς. τοῦ δ' αἶψα μολόντος
<quint. smyrn. 3.702> Αἴολος οὐκ ἀπίθησε: καλεσσάμενος δ' ἀλεγεινὸν
<quint. smyrn. 3.703> καρπαλίμως Βορέην Ζεφύροιό τε λάβρον ἀήτην
<quint. smyrn. 3.704> ἐς Τροίην προέηκε θοῇ θύοντας ἀέλλῃ:
<quint. smyrn. 3.705> οἱ δὲ θοῶς οἴμησαν ὑπὲρ πόντοιο φέρεσθαι
<quint. smyrn. 3.706> ῥιπῇ ἀπειρεσίῃ: περὶ δ' ἴαχεν ἐσσυμένοισι
<quint. smyrn. 3.707> πόντος ὁμοῦ καὶ γαῖα: περικλονέοντο δ' ὔπερθε
<quint. smyrn. 3.708> πάντα νέφη μεγάλοιο δι' ἠέρος ἀΐσσοντα.
<quint. smyrn. 3.709> οἱ δὲ Διὸς βουλῇσι δαϊκταμένου ̓ Αχιλῆος
<quint. smyrn. 3.710> αἶψα πυρῇ ἐνόρουσαν ἀολλέες, ὦρτο δ' ἀϋτμὴ
<quint. smyrn. 3.711> ̔Ηφαίστου μαλεροῖο: γόος δ' ἀλίαστος ὀρώρει
<quint. smyrn. 3.712> Μυρμιδόνων: ἄνεμοι δὲ καὶ ἐσσύμενοί περ ἀέλλῃ
<quint. smyrn. 3.713> πᾶν ἦμαρ καὶ νύκτα νέκυν περιποιπνύοντες
<quint. smyrn. 3.714> καῖον ἐϋπνείοντες ὁμῶς: ἀνὰ δ' ἔγρετο πουλὺς
<quint. smyrn. 3.715> καπνὸς ἔς ἠέρα δῖαν, ἐπέστενε δ' ἄσπετος ὕλη
<quint. smyrn. 3.716> δαμναμένη πυρὶ πᾶσα, μέλαινα δὲ γίνετο τέφρη.
<quint. smyrn. 3.717> οἱ δὲ μέγ' ἐκτελέσαντες ἀτειρέες ἔργον ἀῆται
<quint. smyrn. 3.718> εἰς ἑὸν ἄντρον ἕκαστος ὁμοῦ νεφέεσσι φέροντο.
<quint. smyrn. 3.719> Μυρμιδόνες δ', ὅτ' ἄνακτα πελώριον ὕστατον ἄλλων
<quint. smyrn. 3.720> ἤνυσε πῦρ ἀΐδηλον ἀποκταμένων περὶ νεκρῷ
<quint. smyrn. 3.721> ἵππων τ' αἰζηῶν τε, καὶ ἄλλ' ὅσα δακρυχέοντες
<quint. smyrn. 3.722> ὄβριμον ἀμφὶ νέκυν κειμήλια θῆκαν ̓ Αχαιοί,
<quint. smyrn. 3.723> δὴ τότε πυρκαϊὴν οἴνῳ σβέσαν: ὀστέα δ' αὐτοῦ
<quint. smyrn. 3.724> φαίνετ' ἀριφραδέως, ἐπεὶ οὐχ ἑτέροισιν ὁμοῖα
<quint. smyrn. 3.725> ἦν, ἀλλ' οἷα Γίγαντος ἀτειρέος, οὐδὲ μὲν ἄλλα
<quint. smyrn. 3.726> σὺν κείνοις ἐμέμικτ' , ἐπεὶ ἦ βόες ἠδὲ καὶ ἵπποι
<quint. smyrn. 3.727> καὶ παῖδες Τρώων μίγδα κταμένοισι καὶ ἄλλοις
<quint. smyrn. 3.728> βαιὸν ἄπωθε κέοντο περὶ νέκυν, ὃς δ' ἐνὶ μέσσοις
<quint. smyrn. 3.729> ῥιπῇ ὕφ' ̔Ηφαίστοιο δεδμημένος οἶος ἔκειτο.
<quint. smyrn. 3.730> τοῦ δὲ καὶ ὀστέα πάντα περιστενάχοντες ἑταῖροι
<quint. smyrn. 3.731> ἄλλεγον ἐς χηλὸν πολυχανδέα τε βριαρήν τε
<quint. smyrn. 3.732> ἀργυρέην, χρυσῷ δὲ διαυγέϊ πᾶς' ἐκέκαστο:
<quint. smyrn. 3.733> καὶ τὰ μὲν ἀμβροσίῃ καὶ ἀλείφασι πάγχυ δίηναν
<quint. smyrn. 3.734> κοῦραι Νηρῆος μέγ' ̓Αχιλλέα κυδαίνουσαι,
<quint. smyrn. 3.735> ἐς δὲ βοῶν δημὸν θέσαν ἀθρόα πάγχυ χέασαι
<quint. smyrn. 3.736> σὺν μέλιτι λιαρῷ: μήτηρ δέ οἱ ἀμφιφορῆα
<quint. smyrn. 3.737> ὤπασε, τόν ῥα πάροιθε Διώνυσος πόρε δῶρον,
<quint. smyrn. 3.738> ̔Ηφαίστου κλυτὸν ἔργον ἐΰφρονος: ᾧ ἔνι θῆκαν
<quint. smyrn. 3.739> ὀστέ' ̓Αχιλλῆος μεγαλήτορος: ἀμφὶ δὲ τύμβον
<quint. smyrn. 3.740> ̓Αργεῖοι καὶ σῆμα πελώριον ἀμφεβάλοντο
<quint. smyrn. 3.741> ἀκτῇ ἐπ' ἀκροτάτῃ παρὰ βένθεσιν ̔Ελλησπόντου
<quint. smyrn. 3.742> Μυρμιδόνων βασιλῆα θρασὺν περικωκύοντες.
<quint. smyrn. 3.743> οὐδὲ μὲν ἄμβροτοι ἵπποι ἀταρβέος Αἰακίδαο
<quint. smyrn. 3.744> μίμνον ἀδάκρυτοι παρὰ νήεσιν, ἀλλὰ καὶ αὐτοὶ
<quint. smyrn. 3.745> μύροντο σφετέροιο δαϊκταμένου βασιλῆος,
<quint. smyrn. 3.746> οὐδ' ἔθελον μογεροῖσιν ἔτ' ἀνδράσιν οὐδὲ μὲν ἵπποις
<quint. smyrn. 3.747> μίσγεσθ' ̓Αργείων ὀλοὸν περὶ πένθος ἔχοντες,
<quint. smyrn. 3.748> ἀλλ' ὑπὲρ ὠκεανοῖο ῥοὰς καὶ Τηθύος ἄντρα
<quint. smyrn. 3.749> ἀνθρώπων ἀπάτερθεν ὀϊζυρῶν φορέεσθαι,
<quint. smyrn. 3.750> ἧχί σφεας τὸ πάροιθεν ἐγείνατο δῖα Ποδάργη
<quint. smyrn. 3.751> ἄμφω ἀελλόποδας Ζεφύρῳ κελάδοντι μιγεῖσα.
<quint. smyrn. 3.752> καί νύ κεν αἶψ' ἐτέλεσσαν ὅσα σφίσι μήδετο θυμός,
<quint. smyrn. 3.753> εἰ μή σφεας κατέρυξε θεῶν νόος, ὄφρ' ̓ Αχιλῆος
<quint. smyrn. 3.754> ἔλθοι ἀπὸ Σκύροιο θοὸς πάϊς, ὅν ῥα καὶ αὐτοὶ
<quint. smyrn. 3.755> δέχνυνθ' , ὁππόθ' ἵκοιτο ποτὶ στρατόν, οὕνεκ' ἄρα σφι
<quint. smyrn. 3.756> θέσφατα γεινομένοισι Χάους ἱεροῖο θύγατρες
<quint. smyrn. 3.757> Μοῖραι ἐπεκλώσαντο καὶ ἀθανάτοις περ ἐοῦσι
<quint. smyrn. 3.758> πρῶτα Ποσειδάωνι δαμήμεναι, αὐτὰρ ἔπειτα
<quint. smyrn. 3.759> θαρσαλέῳ Πηλῆι καὶ ἀκαμάτῳ ̓ Αχιλῆι,
<quint. smyrn. 3.760> τέτρατον αὖτ' ἐπὶ τοῖσι Νεοπτολέμῳ μεγαθύμῳ,
<quint. smyrn. 3.761> τὸν καὶ ἐς ̓Ηλύσιον πεδίον μετόπισθεν ἔμελλον
<quint. smyrn. 3.762> Ζηνὸς ὑπ' ἐννεσίῃσι φέρειν μακάρων ἐπὶ γαῖαν.
<quint. smyrn. 3.763> τοὔνεκα καὶ στυγερῇ βεβολημένοι ἦτορ ἀνίῃ
<quint. smyrn. 3.764> μίμνον πὰρ νήεσσιν ἑὸν κατὰ θυμὸν ἄνακτα
<quint. smyrn. 3.765> τὸν μὲν ἀκηχέμενοι τὸν δ' αὖ ποθέοντες ἰδέσθαι.
<quint. smyrn. 3.766> καὶ τότ' ἐριγδούποιο λιπὼν ἁλὸς ὄβριμον οἶδμα
<quint. smyrn. 3.767> ἤλυθεν ̓Εννοσίγαιος ἐπ' ᾐόνας: οὐδέ μιν ἄνδρες
<quint. smyrn. 3.768> ἔδρακον, ἀλλὰ θεῇσι παρίστατο Νηρηίνῃς:
<quint. smyrn. 3.769> καί ῥα Θέτιν προσέειπεν ἔτ' ἀχνυμένην ̓Λχιλῆος:
<quint. smyrn. 3.770> “ἴσχεο νῦν περὶ παιδὸς ἀπειρέσιον γοόωσα:
<quint. smyrn. 3.771> οὐ γὰρ ὅ γε φθιμένοισι μετέσσεται, ἀλλὰ θεοῖσιν
<quint. smyrn. 3.772> ὡς ἀῢς Διόνυσος ἰδὲ σθένος ̔Ηρακλῆος:
<quint. smyrn. 3.773> οὐ γάρ μιν μόρος αἰνὸς ὑπὸ ζόφον αἰὲν ἐρύξει
<quint. smyrn. 3.774> οὐδ' ̓Αΐδης, ἀλλ' αἶψα καὶ ἐς Διὸς ἵξεται αὐγάς:
<quint. smyrn. 3.775> καί οἱ δῶρον ἔγωγε θεουδέα νῆσον ὀπάσσω
<quint. smyrn. 3.776> Εὔξεινον κατὰ πόντον, ὅπῃ θεὸς ἔσσεται αἰεὶ
<quint. smyrn. 3.777> σὸς πάϊς: ἀμφὶ δὲ φῦλα περικτιόνων μέγα λαῶν
<quint. smyrn. 3.778> κεῖνον κυδαίνοντα θυηπολίῃς ἐρατεινῇς
<quint. smyrn. 3.779> ἶσον ἐμοὶ τίσουσι: σὺ δ' ἴσχεο κωκύουσα
<quint. smyrn. 3.780> ἐσσυμένως καὶ μή τι χαλέπτεο πένθεϊ θυμόν.”
<quint. smyrn. 3.781> ὣς ἐπὼν ἐπὶ πόντον ἀπήιεν εἴκελος αὔρῃ
<quint. smyrn. 3.782> παρφάμενος μύθοισι Θέτιν: τῆς δ' ἐν φρεσὶ θυμὸς
<quint. smyrn. 3.783> βαιὸν ἀνέπνευσεν: τὰ δέ οἱ θεὸς ἐξετέλεσσεν.
<quint. smyrn. 3.784> ̓Αργεῖοι δὲ γοῶντες ἀπήιον, ᾗχι ἑκάστῳ
<quint. smyrn. 3.785> νῆες ἔσαν, τὰς ἦγον ἀφ' ̔Ελλάδος: αἱ δ' ̔Ελικῶνα
<quint. smyrn. 3.786> Πιερίδες νίσσοντο, καὶ εἰς ἄλα Νηρηῖναι
<quint. smyrn. 3.787> δῦσαν ἀναστενάχουσαι ἐΰφρονα Πηλείωνα.
<quint. smyrn. 4.1> οὐδὲ μὲν ̔Ιππολόχοιο δαΐφρονος ὄβριμον υἷα
<quint. smyrn. 4.2> Τρῶες ἀδάκρυτον δειλοὶ λίπον, ἀλλὰ καὶ αὐτοὶ
<quint. smyrn. 4.3> Δαρδανίης προπάροιθε πύλης ἐρικυδέα φῶτα
<quint. smyrn. 4.4> πυρκαϊῆς καθύπερθε βάλον: τὸν δ' αὐτὸς ̓Απόλλων
<quint. smyrn. 4.5> ἐκ πυρὸς αἰθομένοιο μάλ' ἐσσυμένως ἀναείρας
<quint. smyrn. 4.6> δῶκε θοοῖς ἀνέμοισι φέρειν Λυκίης σχεδὸν αἴης:
<quint. smyrn. 4.7> οἱ δέ μιν αἶψ' ἀπένεικαν ὑπ' ἄγκεα Τηλάνδροιο
<quint. smyrn. 4.8> χῶρον ἐς ἱμερόεντα, πέτρην δ' ἐφύπερθε βάλοντο
<quint. smyrn. 4.9> ἄρρηκτον: νύμφαι δὲ περίβλυσαν ἱερὸν ὕδωρ
<quint. smyrn. 4.10> ἀενάου ποταμοῖο, τὸν εἰσέτι φῦλ' ἀνθρώπων
<quint. smyrn. 4.11> Γλαῦκον ἐπικλείουσιν ἐΰρροον: ἀλλὰ τὰ μέν που
<quint. smyrn. 4.12> ἀθάνατοι τεύξαντο γέρας Λυκίων βασιλῆι.
<quint. smyrn. 4.13> ̓Αργεῖοι δ' ἐρίθυμον ἀνεστενάχοντ' ̓Αχιλῆα
<quint. smyrn. 4.14> νηυσὶ παρ' ὠκυπόροισιν: ἔτειρε δὲ πάντας ἀνίη
<quint. smyrn. 4.15> λευγαλέη καὶ πένθος, ἐπεί ῥά μιν ὡς ἐὸν υἷα
<quint. smyrn. 4.16> δίζοντ' , οὐδέ τις ἦεν ἀνὰ στρατὸν εὐρὺν ἄδακρυς:
<quint. smyrn. 4.17> Τρῶες δ' αὖτ' ἀλίαστον ἐγήθεον εἰσορόωντες
<quint. smyrn. 4.18> τοὺς μὲν ἀκηχεμένους, τὸν δ' ἐν πυρὶ δηωθέντα:
<quint. smyrn. 4.19> καί τις ἐπευχόμενος μῦθον ποτὶ τοῖον ἔειπεν:
<quint. smyrn. 4.20> “νῦν πάντεσσιν ἄελπτον ἀπ' Οὐλύμποιο Κρονίων
<quint. smyrn. 4.21> ἡμῖν ὤπασε χάρμα λιλαιομένοισιν ἰδέσθαι
<quint. smyrn. 4.22> ἐν Τροίῃ ̓Αχιλῆα δεδουπότα: τοῦ γὰρ ὀΐω
<quint. smyrn. 4.23> βλημένου ἀμπνεύσειν Τρώων ἐρικυδέα φῦλα
<quint. smyrn. 4.24> αἵματος ἐξ ὀλοοῖο καὶ ἀνδροφόνου ὐσμίνης:
<quint. smyrn. 4.25> αἰεὶ γὰρ φρεσὶν ᾗσιν ἐμήδετο Τρωσὶν ὄλεθρον
<quint. smyrn. 4.25a> αἰνὰ δέ οἱ χείρεσσιν ἐμαίνετο λοίγιον ἔγχος
<quint. smyrn. 4.26> λύθρῳ ὑπ' ἀργαλέῳ πεπαλαγμένον, οὐδέ τις ἡμέων
<quint. smyrn. 4.27> κείνῳ ἔναντα κιὼν ἔτ' ἐσέδρακεν ̓Ηριγένειαν:
<quint. smyrn. 4.28> νῦν δ' ὀΐω φεύξεσθαι ̓Αχαιῶν ὄβριμα τέκνα
<quint. smyrn. 4.29> νηυσὶν ἐϋπρώροισι δαϊκταμένου ̓Αχιλῆος:
<quint. smyrn. 4.30> ὡς ὄφελον μένος ἦεν ἔθ' ̔́Εκτορος, ὀφρ' ἅμα πάντας
<quint. smyrn. 4.31> ̓Αργείους σφετέρησιν ἐνὶ κλισίῃσιν ὄλεσσεν.”
<quint. smyrn. 4.32> ὣς ἄρ' ἔφη Τρώων τις ἐνὶ φρεσὶ πάγχυ γεγηθώς:
<quint. smyrn. 4.33> ἄλλος δ' αὖθ' ἑτέρωθι πύκα φρονέων φάτο μῦθον:
<quint. smyrn. 4.34> “φῆσθα σὺ μὲν Δαναῶν ὀλοὸν στρατὸν ἔνδοθι νηῶν
<quint. smyrn. 4.35> πόντον ἐπ' ἠερόεντα πεφυζότας αἶψα νέεσθαι:
<quint. smyrn. 4.36> ἀλλ' οὐ μὰν δείσουσι λιλαιόμενοι μέγα χάρμης:
<quint. smyrn. 4.37> εἰσὶ γάρ ἦ κρατεροί τε καὶ ὄβριμοι ἀνέρες ἄλλοι,
<quint. smyrn. 4.38> Τυδείδης Αἴας τε καὶ ̓Ατρέος ὄβριμοι υἷες:
<quint. smyrn. 4.39> τοὺς ἔτ' ἐγὼ δείδοικα κατακταμένου ̓Αχιλῆος:
<quint. smyrn. 4.40> τοὺς εἴθ' ἀργυρότοξος ἀναιρήσειεν ̓Απόλλων,
<quint. smyrn. 4.41> καί κεν ἀνάπνευσις πολέμου καὶ ἀεικέος οἴτου
<quint. smyrn. 4.42> ἡμῖν εὐχομένοισιν ἐλεύσεται ἤματι κείνῳ.”
<quint. smyrn. 4.43> ὣς ἔφατ': ἀθάνατοι δὲ κατ' οὐρανὸν ἐστενάχοντο,
<quint. smyrn. 4.44> ὅσσοι ἔσαν Δαναοῖσιν ἐϋσθενέεσσιν ἀρωγοί,
<quint. smyrn. 4.45> ἀμφὶ δὲ κρᾶτ' ἐκάλυψαν ἀπειρεσίοις νεφέεσσι
<quint. smyrn. 4.46> θυμὸν ἀκηχέμενοι: ἑτέρωθι δὲ γήθεον ἄλλοι
<quint. smyrn. 4.47> εὐχόμενοι Τρώεσσι πέρας θυμηδὲς ὀρέξαι.
<quint. smyrn. 4.48> καὶ τότε δὴ Κρονίωνα κλυτὴ προσεφώνεεν ̔́Ηρη:
<quint. smyrn. 4.49> “Ζεῦ πάτερ ἀργικέραυνε, τί ἢ Τρώεσσιν ἀρήγεις
<quint. smyrn. 4.50> κούρης ἠϋκόμοιο λελασμένος, ἥν ῥα πάροιθεν
<quint. smyrn. 4.51> ἀντιθέῳ Πηλῆι πόρες θυμήρἐ ἄκοιτιν
<quint. smyrn. 4.52> Πηλίου ἐν βήσσῃσι; γάμον δέ οἱ αὐτὸς ἔτευξας
<quint. smyrn. 4.53> ἄμβροτον, οἱ δέ νυ πάντες ἐδαινύμεθ' ἤματι κείνῳ
<quint. smyrn. 4.54> ἀθάνατοι καὶ πολλὰ δόμεν περικαλλέα δῶρα:
<quint. smyrn. 4.55> ἀλλὰ τά γ' ἐξελάθου, μέγα δ' ̔Ελλάδι μήσαο πένθος.”
<quint. smyrn. 4.56> ὣς ἄρ' ἔφη: τὴν δ' οὔτι προσέννεπεν ἀκάματος Ζεύς:
<quint. smyrn. 4.57> ἧστο γὰρ ἀχνύμενος κραδίην καὶ πολλὰ μενοινῶν,
<quint. smyrn. 4.58> οὕνεκεν ἤμελλον Πριάμου πόλιν ἐξαλαπάξειν
<quint. smyrn. 4.59> ̓Αργεῖοι, τοῖς αἰνὸν ἐμήδετο λοιγὸν ὀπάσσαι
<quint. smyrn. 4.60> ἐν πολέμῳ στονόεντι καὶ ἐν βαρυηχέϊ πόντῳ:
<quint. smyrn. 4.61> καὶ τὰ μέν ὣς ὥρμαινε, τὰ δὴ μετόπισθε τέλεσσεν.
<quint. smyrn. 4.62> ̓Ηὼς δ' ὠκεανοῖο βαθὺν ῥόον εἰσαφίκανε,
<quint. smyrn. 4.63> κυανέην δ' ἄρα γαῖαν ἐπήιεν ἄσπετος ὄρφνη,
<quint. smyrn. 4.64> ἦμος ἀναπνείουσι βροτοὶ βαιὸν καμάτοιο:
<quint. smyrn. 4.65> ̓Αργεῖοι δ' ἐπὶ νηυσὶν ἐδόρπεον ἀχνύμενοί περ:
<quint. smyrn. 4.66> οὐ γάρ νηδύος ἐστὶν ἀπωσέμεναι μεμαυίης
<quint. smyrn. 4.67> λιμὸν ἀταρτηρόν, ὁπόταν στέρνοισιν ἵκηται.
<quint. smyrn. 4.68> ἀλλ' εἶθαρ θοὰ γυῖα βαρύνεται, οὐδέ τι μῆχος
<quint. smyrn. 4.69> γίνεται, ἢν μή τις κορέσῃ θυμαλγέα νηδύν:
<quint. smyrn. 4.70> τοὔνεκα δαῖτ' ἐπάσαντο καὶ ἀχνύμενοι ̓Αχιλῆος:
<quint. smyrn. 4.71> αἰνὴ γὰρ μάλα πάντας ἐποτρύνεσκεν ἀνάγκη.
<quint. smyrn. 4.72> τοῖσι δὲ πασσαμένοισιν ἐπήλυθε νήδυμος ὕπνος,
<quint. smyrn. 4.73> λῦσε δ' ἀπὸ μελέων ὀδύνας, ἐπὶ δὲ σθένος ὦρσεν.
<quint. smyrn. 4.74> ἀλλ' ὅτε δὴ κεφαλὰς μὲν ἐπ' ἀντολίην ἔχον ἄρκτοι,
<quint. smyrn. 4.75> δέγμεναι ἠελίοιο θοὸν φάος, ἔγρετο δ' ἠώς,
<quint. smyrn. 4.76> δὴ τότ' ἀνέγρετο λαὸς ἐϋσθενέων ̓Αργείων
<quint. smyrn. 4.77> πορφύρων Τρώεσσι φόνον καὶ κῆρ' ἀΐδηλον.
<quint. smyrn. 4.78> κίνυτο δ' ἠΰτε πόντος ἀπείριτος ̓Ικαρίοιο
<quint. smyrn. 4.79> ἠὲ καὶ αὐαλέου βαθὺ λήιον, ὁππόθ' ἵκηται
<quint. smyrn. 4.80> ῥιπὴ ἀπειρεσίη νεφεληγερέος Ζεφύροιο:
<quint. smyrn. 4.81> ὣς ἄρα κίνυτο λαὸς ἐπ' ᾐόσιν ̔Ελλησπόντου.
<quint. smyrn. 4.82> καὶ τότε Τυδέος υἱὸς ἐελδομένοισι ἔειπεν:
<quint. smyrn. 4.83> “ὦ φίλοι, εἰ ἐτεόν γε μενεπτόλεμοι πελόμεσθα,
<quint. smyrn. 4.84> νῦν μᾶλλον στυγεροῖσι μαχώμεθα δυσμενέεσσι,
<quint. smyrn. 4.85> μή πως θαρσήσωσιν ̓Αχιλλέος οὐκέτ' ἐόντος:
<quint. smyrn. 4.86> ἀλλ' ἄγε, σὺν τεύχεσσι καὶ ἅρμασιν ἠδὲ καὶ ἵπποις
<quint. smyrn. 4.87> ἴομεν ἀμφὶ πόληα: πόνος δ' ἄρα κῦδος ὀρέξει.”
<quint. smyrn. 4.88> ὣς ἔφατ' ἐν Δαναοῖσιν: ἀμείβετο δ' ὄβριμος Αἴας:
<quint. smyrn. 4.89> “Τυδείδη, σὺ μὲν ἐσθλά καὶ οὐκ ἀνεμώλια βάζεις
<quint. smyrn. 4.90> ὀτρύνων Τρώεσσιν ἐϋπτολέμοισι μάχεσθαι
<quint. smyrn. 4.91> ἀγχεμάχους Δαναούς, οἵπερ μεμάασι καὶ αὐτοί:
<quint. smyrn. 4.92> ἀλλὰ χρὴ ἐν νήεσσι μένειν, ἄχρις ἐξ ἁλὸς ἔλθῃ
<quint. smyrn. 4.93> δῖα Θέτις: μάλα γάρ οἱ ἐνὶ φρεσὶ μήδεται ἦτορ
<quint. smyrn. 4.94> υἱέος ἀμφὶ τάφῳ περικαλλέα θεῖναι ἄεθλα:
<quint. smyrn. 4.95> ὣς χθιζή μοι ἔειπεν, ὅτ' εἰς ἁλὸς ἤιε βένθος,
<quint. smyrn. 4.96> νόσφ' ἄλλων Δαναῶν: καί ἑ σχεδὸν ἔλπομαι εἶναι
<quint. smyrn. 4.97> ἐσσυμένην: Τρῶες δέ, καὶ εἰ θάνε Πηλέος υἱός,
<quint. smyrn. 4.98> οὐ μάλα θαρσήσουσιν ἔτι ζώοντος ἐμεῖο
<quint. smyrn. 4.99> καὶ σέθεν ἠδὲ καὶ αὐτοῦ ἀμύμονος ̓Ατρείδαο.”
<quint. smyrn. 4.100> ὣς ἄρ' ἔφη Τελαμῶνος ἐῢς πάϊς, οὐδέ τι ᾔδη,
<quint. smyrn. 4.101> ὅττι ῥά οἱ μετ' ἄεθλα κακὸν μόρον ἔντυε δαίμων
<quint. smyrn. 4.102> ἀργαλέον' τὸν δ' αὖθις ἀμείβετο Τυδέος υἱός:
<quint. smyrn. 4.103> “ὦ φίλος, εἰ ἐτεὸν Θέτις ἔρχεται ἤματι τῷδε
<quint. smyrn. 4.104> υἱέος ἀμφὶ τάφῳ περικαλλέα θεῖναι ἄεθλα,
<quint. smyrn. 4.105> πὰρ νήεσσι μένωμεν ἐρυκανόωντε καὶ ἄλλους:
<quint. smyrn. 4.106> καὶ γὰρ δὴ μακάρεσσι θεοῖς πείθεσθαι ἔοικε:
<quint. smyrn. 4.107> καὶ δ' ἄλλως ̓Αχιλῆι καὶ ἀθανάτων ἀέκητι
<quint. smyrn. 4.108> αὐτοὶ φραζώμεσθα δόμεν θυμηδέα τιμήν.”
<quint. smyrn. 4.109> ὣς φάτο Τυδείδαο δαΐφρονος ὄβριμον ἦτορ.
<quint. smyrn. 4.110> καὶ τότ' ἄρ' ἐκ πόντοιο κίεν Πηλῆος ἄκοιτις
<quint. smyrn. 4.111> αὔρῃ ὑπηώῃ ἐναλίγκιον: αἶψα δ' ἵκανεν
<quint. smyrn. 4.112> ̓Αργείων ἐς ὅμιλον, ὅπῃ μεμαῶτες ἔμιμνον,
<quint. smyrn. 4.113> οἱ μὲν ἀεθλεύσοντες ἀπειρεσίῳ ἐν ἀγῶνι,
<quint. smyrn. 4.114> οἱ δὲ φρένας καὶ θυμὸν ἀεθλητῆρσιν ἰῆναι.
<quint. smyrn. 4.115> τοῖσι δ' ἅμ' ἀγρομένοισι Θέτις κυανοκρήδεμνος
<quint. smyrn. 4.116> θῆκεν ἄεθλα φέρουσα καὶ ὀτρύνεσκεν ̓Αχαιοὺς
<quint. smyrn. 4.117> αὐτίκ' ἀεθλεύειν: τοὶ δ' ἀθανάτῃ πεπίθοντο.
<quint. smyrn. 4.118> πρῶτος δ' ἐν μέσσοισιν ἀνίστατο Νηλέος υἱός,
<quint. smyrn. 4.119> οὐ μὲν πυγμαχίῃσι λιλαιόμενος πονέεσθαι
<quint. smyrn. 4.120> οὔτε παλαισμοσύνῃ πολυτειρέϊ: τοῦ γὰρ ὕπερθε
<quint. smyrn. 4.121> γυῖα καὶ ἅψεα πάντα λυγρὸν κατεδάμνατο γῆρας:
<quint. smyrn. 4.122> ἀλλά οἱ ἐν στέρνοισιν ἔτ' ἔμπεδος ἔπλετο θυμὸς
<quint. smyrn. 4.123> καὶ νόος, οὐδέ τις ἄλλος ἐριδμαίνεσκεν ̓Αχαιῶν
<quint. smyrn. 4.124> κείνῳ, ὅτ' εἰν ἀγορῇ ἐπέων πέρι δῆρις ἐτέχθη:
<quint. smyrn. 4.125> τῷ καὶ Λαέρταο κλυτὸς πάϊς εἵνεκα μύθων
<quint. smyrn. 4.126> εἰν ἀγορῇ ὑπόεικε, καὶ ὃς βασιλεύτατος ἦεν
<quint. smyrn. 4.127> πάντων ̓Αργείων μέγ' ἐϋμμελίης ̓Αγαμέμνων.
<quint. smyrn. 4.128> τοὔνεκ' ἐνὶ μέσσοισιν ἐΰφρονα Νηρηίνην
<quint. smyrn. 4.129> ὕμνεεν, ὡς Πάσῃσι μετέπρεπεν εἰναλίῃσιν
<quint. smyrn. 4.130> εἵνεκ' ἐϋφροσύνης τε καὶ εἴδεος: ἡ δ' ἀΐουσα
<quint. smyrn. 4.131> τέρπεθ': ὁ δ' ἱμερόεντα γάμον Πηλῆος ἔνισπε,
<quint. smyrn. 4.132> τόν ῥά οἱ ἀθάνατοι μάκαρες συνετεκτήναντο
<quint. smyrn. 4.133> Πηλίου ἀμφὶ κάρηνα, καὶ ἄμβροτον ὡς ἐπάσαντο
<quint. smyrn. 4.134> δαῖτα παρ' εἰλαπίνῃσιν, ὅτ' εἴδατα θεῖα φέρουσαι
<quint. smyrn. 4.135> χερσὶν ὑπ' ἀμβροσίῃσι θεαὶ παρενήνεον ̔͂Ωραι
<quint. smyrn. 4.136> χρυσείοις κανέοισι, Θέμις δ' ἄρα καγχαλόωσα
<quint. smyrn. 4.137> ἀργυρέας ἐτίταινεν ἐπισπέρχουσα τραπέζας,
<quint. smyrn. 4.138> πῦρ δ' ̔́Ηφαιστος ἔκαιεν ἀκήρατον, ἀμφὶ δὲ Νύμφαι
<quint. smyrn. 4.139> ἀμβροσίην ἐκέραιον ἐνί χρυσέοισι κυπέλλοις,
<quint. smyrn. 4.140> αἱ δ' ἄρ' ἐς ὀρχηθμὸν Χάριτες τράπεν ἱμερόεντα,
<quint. smyrn. 4.141> Μοῦσαι δ' ἐς μολπήν, ἐπετέρπετο δ' οὔρεα πάντα
<quint. smyrn. 4.142> καὶ ποταμοὶ καὶ θῆρες, ἰαίνετο δ' ἄφθιτος αἰθὴρ
<quint. smyrn. 4.143> ἄντρα τε Χείρωνος περικαλλέα καὶ θεοὶ αὐτοί.
<quint. smyrn. 4.144> καὶ τὰ μὲν ἂρ Νηλῆος ἐῢς πάϊς ̓Αργείοισι
<quint. smyrn. 4.145> πάντα μάλ' ἱεμένοις κατελέξατο: τοὶ δ' ἀΐοντες
<quint. smyrn. 4.146> τέρπονθ': ὃς δ' ̓Αχιλῆος ἀμύμονος ἄφθιτα ἔργα
<quint. smyrn. 4.147> μέλπε μέσῳ ἐν ἀγῶνι: πολὺς δ' ἀμφίαχε λαὸς
<quint. smyrn. 4.148> ἀσπασίως. ὁ δ' ἄρ' ἔνθεν ἑλὼν ἐρικυδέα φῶτα
<quint. smyrn. 4.149> ἐκπάγλως κύδαινεν ἀρηραμένοις ἐπέεσσι,
<quint. smyrn. 4.150> δώδεχ' ὅπως διέπερσε κατὰ πλόον ἄστεα φωτῶν,
<quint. smyrn. 4.151> ἕνδεκα δ' αὖ κατὰ γαῖαν ἀπείριτον, ὡς δ' ἐδάϊξε
<quint. smyrn. 4.152> Τήλεφον, ἠδὲ βίην ἐρικυδέος ̓Ηετίωνος
<quint. smyrn. 4.153> Θήβης ἐν δαπέδοισι, καὶ ὡς Κύκνον ἔκτανε δουρὶ
<quint. smyrn. 4.154> υἷα Ποσειδάωνος ἰδ' ἀντίθεον Πολύδωρον
<quint. smyrn. 4.155> καὶ Τρώιλον θηητὸν ἀμύμονά τ' ̓Αστεροπαῖον,
<quint. smyrn. 4.156> αἵματι δ' ὡς ἐρύθηνεν ἄδην ποταμοῖο ῥέεθρα
<quint. smyrn. 4.157> Ξάνθου καὶ νεκύεσσιν ἀπειρεσίοισι κάλυψε
<quint. smyrn. 4.158> πάντα ῥόον κελάδοντα, Λυκάονος ὁππότε θυμὸν
<quint. smyrn. 4.159> νοσφίσατ' ἐκ μελέων ποταμοῦ σχεδὸν ἠχήεντος,
<quint. smyrn. 4.160> ̔́Εκτορά θ' ὡς ἐδάμασσε, καὶ ὡς ἕλε Πενθεσίλειαν,
<quint. smyrn. 4.161> ἠδὲ καὶ υἱέα δῖον ἐϋθρόνου ̓Ηριγενείης.
<quint. smyrn. 4.162> καὶ τὰ μὲν ̓Αργείοισιν ἐπισταμένοισι καὶ αὐτοῖς
<quint. smyrn. 4.163> μέλπε, καὶ ὡς ἐτέτυκτο πελώριος, ὥς τέ οἱ οὔτις
<quint. smyrn. 4.164> ἔσθενε δηριάασθαι ἐναντίον, οὔτ' ἐν ἀέθλοις
<quint. smyrn. 4.165> αἰζηῶν, ὅτε ποσσὶ νέοι περιδηριόωνται,
<quint. smyrn. 4.166> οὐδὲ μὲν ἱππασίῃ, οὐδὲ σταδίῃ ἐνὶ χάρμῃ,
<quint. smyrn. 4.167> κάλλεΐ θ' ὡς Δαναούς μέγ' ὑπείρεχεν, ὥς τέ οἱ ἀλκὴ
<quint. smyrn. 4.168> ἔπλετ' ἀπειρεσίη, ὁπότ' ̓́Αρεος ἔσσυτο δῆρις.
<quint. smyrn. 4.169> εὔχετο δ' ἀθανάτοισι καὶ υἱέα τοῖον ἰδέσθαι
<quint. smyrn. 4.170> κείνου ἀπὸ Σκύροιο πολυκλύστοιο μολόντα.
<quint. smyrn. 4.171> ̓Αργεῖοι δ' ἄρα πᾶσιν ἐπευφήμησαν ἔπεσσιν
<quint. smyrn. 4.172> αὐτή τ' ἀργυρόπεζα Θέτις, καί οἱ πόρεν ἵππους
<quint. smyrn. 4.173> ὠκύποδας, τούς πρόσθεν ἐϋμμελίῃ ̓Αχιλῆι
<quint. smyrn. 4.174> Τήλεφος ὤπασε δῶρον ἐπὶ προχοῇσι Καΐκου,
<quint. smyrn. 4.175> εὖτέ ἑ μοχθίζοντα κακῷ περὶ ἕλκεϊ θυμὸν
<quint. smyrn. 4.176> ἠκέσατ' ἐγχείῃ, τῇ μιν βάλε δηριόωντα
<quint. smyrn. 4.177> αὐτὸς ἔσω μηροῖο, διήλασε δ' ὄβριμον αἰχμήν:
<quint. smyrn. 4.178> καὶ τοὺς μέν Νέστωρ Νηλήιος οἶς ἑτάροισιν
<quint. smyrn. 4.179> ὤπασεν: οἱ δ' ἐς νῆας ἄγου μέγα κυδαίνοντες
<quint. smyrn. 4.180> ἀντίθεον βασιλῆα. Θέτις δ' ἐς μέσσον ἀγῶνα
<quint. smyrn. 4.181> θῆκεν ἄρ' ἀμφὶ δρόμοιο βόας δέκα: τῇσι δὲ πάσῃς
<quint. smyrn. 4.182> καλαὶ πόρτιες ᾖσαν ὑπὸ μαζοῖσιν ἰοῦσαι:
<quint. smyrn. 4.183> τάς ποτε Πηλείδαο θρασὺ σθένος ἀκαμάτοιο
<quint. smyrn. 4.184> ἤλασεν ἐξ ̓́Ιδης μεγάλῳ ἐπὶ δουρὶ πεποιθώς.
<quint. smyrn. 4.185> τῶν πέρι δοιοὶ ἀνέσταν ἐελδόμενοι μέγα νίκης:
<quint. smyrn. 4.186> Τεῦκρος μὲν πρῶτος Τελαμώνιος, ἄν δὲ καὶ Αἴας,
<quint. smyrn. 4.187> Αἴας, ὅς τε Λοκροῖσι μετέπρεπεν ἰοβόλοισιν.
<quint. smyrn. 4.188> ἀμφὶ δ' ἄρα ζώσαντο θοῶς περὶ μήδεα χερσὶ
<quint. smyrn. 4.189> φάρεα, πάντα δ' ἔνερθεν, ἅπερ θέμις, ἐκρύψαντο
<quint. smyrn. 4.190> αἰδόμενοι Πηλῆος ἐϋσθενέος παράκοιτιν
<quint. smyrn. 4.191> ἄλλας τ' εἰναλίας Νηρηίδας, ὅσσαι ἅμ' αὐτῇ
<quint. smyrn. 4.192> ἤλυθον ̓Αργείων κρατεροὺς ἐσιδέσθαι ἀέθλους.
<quint. smyrn. 4.193> τοῖσι δὲ σημαίνεσκε δρόμου τέλος ὠκυτάτοιο
<quint. smyrn. 4.194> ̓Ατρείδης, ὅς πᾶσι μετ' ̓Αργείοισιν ἄνασσε.
<quint. smyrn. 4.195> τοὺς δ' ̓́Ερις ὀτρύνεσκεν ἐπήρατος: οἱ δ' ἀπὸ νύσσης
<quint. smyrn. 4.196> καρπαλίμως οἴμησαν ἐοικότες ἰρήκεσσι:
<quint. smyrn. 4.197> τῶν δὲ καὶ ἀμφήριστος ἔην δρόμος: οἱ δ' ἑκάτερθεν
<quint. smyrn. 4.198> ̓Αργεῖοι λεύσσοντες ἐπίαχον ἄλλυδις ἄλλος.
<quint. smyrn. 4.199> ἀλλ' ὅτε τέρματ' ἔμελλον ἱκανέμεναι μεμαῶτες,
<quint. smyrn. 4.200> δὴ τότε που Τεύκροιο μένος καὶ γυῖα πέδησαν
<quint. smyrn. 4.201> ἀθάνατοι: τὸν γάρ ῥα θεὸς βάλεν ἠέ τις ἄτη
<quint. smyrn. 4.202> ὄζον ἐς ἀλγινόεντα βαθυρρίζοιο μυρίκης:
<quint. smyrn. 4.203> τῷ δ' ἄρ' ἐνιχριμφθεὶς χαμάδις πέσε: τοῦ δ' ἀλεγεινῶς
<quint. smyrn. 4.204> ἄκρον ἀνεγνάμφθη λαιοῦ ποδός, αἱ δ' ὑπανέσταν
<quint. smyrn. 4.205> οἰδαλέαι ἑκάτερθε περὶ φλέβες. οἱ δ' ἰάχησαν
<quint. smyrn. 4.206> ̓Αργεῖοι κατ' ἀγῶνα: παρήιξεν δέ μιν Αἴας
<quint. smyrn. 4.207> γηθόσυνος: λαοὶ δὲ συνέδραμον, οἵ οἱ ἕποντο,
<quint. smyrn. 4.208> Λοκροί: αἶψα δὲ χάρμα περὶ φρένας ἤλυθε πάντων:
<quint. smyrn. 4.209> ἐκ δ' ἔλασαν κατὰ νῆας ἀγοῦ βόας, ὄφρα νέμωνται.
<quint. smyrn. 4.210> Τεῦκρον δ' ἐσσυμένως ἕταρο; περιποιπνύοντες
<quint. smyrn. 4.211> ἦγου ἐπισκάζοντα: θοῶς δέ οἱ ἰητῆρες
<quint. smyrn. 4.212> ἐκ ποδὸς αἷμ' ἀφέλοντο, θέσαν δ' ἐφύπερθε μοτάων
<quint. smyrn. 4.213> εἴρἰ ἄδην δεύσαντες ἀλείφασιν: ἀμφὶ δὲ μίτρην
<quint. smyrn. 4.214> δήσαντ' ἐνδυκέως: ὀλοὰς δ' ἐκέδασσαν ἀνίας.
<quint. smyrn. 4.215> ἄλλω δ' αὖθ' ἑτέρωθι παλαισμοσύνης ὑπερόπλου
<quint. smyrn. 4.216> καρπαλίμως μνώοντο δύω κρατερόφρονε φῶτε,
<quint. smyrn. 4.217> Τυδέος ἱπποδάμοιο πάϊς καὶ ὑπέρβιος Αἴας,
<quint. smyrn. 4.218> οἵ ῥ' ἴσαν ἐς μέσσον: θάμβος δ' ἔχεν ἀθρήσαντας
<quint. smyrn. 4.219> ̓Αργείους: ἄμφω γὰρ ἔσαν μακάρεσσαν ὁμοῖοι.
<quint. smyrn. 4.220> σὺν δ' ἔβαλον θήρεσσιν ἐοικότες, οἵ τ' ἐν ὄρεσσιν
<quint. smyrn. 4.221> ἀμφ' ἐλάφοιο μάχονται ἐδητύος ἰσχανόωντες,
<quint. smyrn. 4.222> ἶσον δ' ἀμφοτέροισι πέλει σθένος, οὐδέ τις αὐτῶν
<quint. smyrn. 4.223> λείπεται οὐδ' ἠβαιὸν ἀταρτηρῶν μάλ' ἐόντων:
<quint. smyrn. 4.224> ὥς οἵ γ' ἶσον ἔχον κρατερὸν μένος. ὀψὲ δ' ἄρ' Αἴας
<quint. smyrn. 4.225> Τυδείδην συνέμαρψεν ὑπὸ στιβαρῇσι χέρεσσιν
<quint. smyrn. 4.226> ἆξαι ἐπειγόμενος. ὁ δ' ἄρ' ἰδρείῃ τε καὶ ἀλκῇ
<quint. smyrn. 4.227> πλευρὸν ὑποκλίνας Τελαμώνιον ὄβριμον υἷα
<quint. smyrn. 4.228> ἐσσυμένως ἀνάειρεν ὑπὸ μυῶνος ἐρείσας
<quint. smyrn. 4.229> ὦμον, καὶ ποδὶ μηρὸν ὑποπλίξας ἑτέρωσε
<quint. smyrn. 4.230> κάββαλεν ὄβριμον ἄνδρα κατὰ χθονός: ἀμφὶ δ' ἄρ' αὐτῷ
<quint. smyrn. 4.231> ἕζετο: τοὶ δ' ὁμάδησαν. ὁ δ' ἀσχαλόων ἐνὶ θυμῷ
<quint. smyrn. 4.232> Αἴας ὀβριμόθυμος ἀνίστατο δεύτερον αὖθις
<quint. smyrn. 4.233> ὁρμαίνων ἐς δῆριν ἀμείλιχον: αἶψα δὲ χερσὶ
<quint. smyrn. 4.234> σμερδαλέῃσι κόνιν κατεχεύατο, καὶ μέγα θύων
<quint. smyrn. 4.235> Τυδείδην ἐς μέσσον ἀΰτεεν: ὅς δέ μιν οὔτι
<quint. smyrn. 4.236> ταρβήσας οἴμησε καταντίον: ἀμφὶ δὲ πολλὴ
<quint. smyrn. 4.237> ποσσὶν ὕπ' ἀμφοτέρων κόνις ὤρνυτο: τοὶ δ' ἑκάτερθε
<quint. smyrn. 4.238> ταῦροι ὅπως συνόρουσαν ἀταρβέες, οἵ τ' ἐν ὄρεσσι
<quint. smyrn. 4.239> θαρσαλέου μένεος πειρώμενοι εἰς ἕν ἵκωνται
<quint. smyrn. 4.240> ποσσὶ κονιόμενοι, περὶ δὲ βρομέουσι κολῶναι
<quint. smyrn. 4.241> βρυχῇ ὕπ' ἀμφοτέρων, τοὶ δ' ἄσχετα μαιμώωντες
<quint. smyrn. 4.242> κράατα συμφορέουσιν ἀτειρέα καὶ μέγα κάρτος
<quint. smyrn. 4.243> δηρόν ἐπ' ἀλλήλοισι πονεύμενοι, ἐκ δὲ μόγοιο
<quint. smyrn. 4.244> λάβρον ἀνασθμαίνοντες ἀμείλιχα δηριόωνται,
<quint. smyrn. 4.245> πουλὺς δ' ἐκ στομάτων χαμάδις καταχεύεται ἀφρός:
<quint. smyrn. 4.246> ὥς οἵ γε στιβαρῇσιν ἄδην πονέοντο χέρεσσιν.
<quint. smyrn. 4.247> ἀμφοτέρων δ' ἄρα νῶτα καὶ αὐχένες ἀλκήεντες
<quint. smyrn. 4.248> χερσὶ περικτυπέοντο τετριγότες, εὖτ' ἐν ὄρεσσι
<quint. smyrn. 4.249> δένδρἐ ἐπ' ἀλλήλοισι βαλόντ' ἐριθηλέας ὄζους.
<quint. smyrn. 4.250> πολλάκι δ' Αἴαντος μέγαλου στιβαροὺς ὑπὸ μηροὺς
<quint. smyrn. 4.251> κάββαλε Τυδείδης κρατερὰς χέρας, ἀλλά μιν οὔτι
<quint. smyrn. 4.252> ἄψ ὦσαι δύνατο στιβαροῖς ποσὶν ἐμβεβαῶτα:
<quint. smyrn. 4.253> τὸν δ' Αἴας καθυπερθεν ἐπεσσύμενος ποτὶ γαῖαν
<quint. smyrn. 4.254> ἐξ ὤμων ἐτίνασσε κατὰ χθονὸς οὖδας ἐρείδων:
<quint. smyrn. 4.255> ἄλλοτε δ' ἀλλοίως ὑπὸ χείρεσι δηριόωντο.
<quint. smyrn. 4.256> λαοὶ δ' ἔνθα καὶ ἔνθα μέγ' ἴαχον εἰσορόωντες,
<quint. smyrn. 4.257> οἱ μὲν Τυδείδην ἐρικυδέα θαρσύνοντες,
<quint. smyrn. 4.258> οἱ δὲ βίην Αἴαντος: ὁ δ' ἄλκιμον ἄνδρα τινάξας
<quint. smyrn. 4.259> ἐξ ὤμων ἑκάτερθε, βαλὼν δ' ὑπὸ νηδύα χεῖρας
<quint. smyrn. 4.260> ἐσσυμένως ἐφέηκε κατὰ χθονὸς ἠΰτε πέτρην
<quint. smyrn. 4.261> ἀλκῇ ὑπὸ σθεναρῇ: μέγα δ' ἴαχε Τρώιον οὖδας
<quint. smyrn. 4.262> Τυδείδαο πεσόντος: ἐπηΰτησε δὲ λαός.
<quint. smyrn. 4.263> ἀλλὰ καὶ ὥς ἀνόρουσεν ἐελδόμενος πονέετθαι
<quint. smyrn. 4.264> τὸ τρίτον ἀμφ' Αἴαντα πελώριον: ἀλλ' ἄρα Νέστωρ
<quint. smyrn. 4.265> ἔστη ἐνὶ μέσσοισι καὶ ἀμφοτέροισι μετηύδα:
<quint. smyrn. 4.266> “ἴσχεσθ', ἀγλαὰ τέκνα, παλαισμοσύνης ὑπερόπλου:
<quint. smyrn. 4.267> ἴδμεν γὰρ δὴ πάντες, ὅσον προφερέστεροί ἐστε
<quint. smyrn. 4.268> ̓Αργείων μεγάλοιο καταφθιμένου ̓Αχιλῆος.”
<quint. smyrn. 4.269> ὥς φάτο: τοὶ δ' ἴσχοντο πονεύμενοι: ἐκ δὲ μετώπων
<quint. smyrn. 4.270> χερσὶν ἄδην μόρξαντο κατεσσύμενόν περ ἱδρῶτα:
<quint. smyrn. 4.271> κύσσαν δ' ἀλλήλους, φιλότητι δὲ δῆριν ἔθεντο.
<quint. smyrn. 4.272> τοῖς δ' ἄρα ληιάδας πίσυρας πόρε πότνα θεάων
<quint. smyrn. 4.273> δῖα Θέτις: τὰς δ' αὐτοὶ ἐθηήσαντο ἰδόντες
<quint. smyrn. 4.274> ἥρωες κρατεροὶ καὶ ἀταρβέες, οὕνεκα πασέων
<quint. smyrn. 4.275> ληιάδων προφέρεσκον ἐϋφροσύνῃ τε καὶ ἔργοις
<quint. smyrn. 4.276> νόσφιν ἐϋπλοκάμου Βρισηίδος, ἅς ποτ' ̓Αχιλλεὺς
<quint. smyrn. 4.277> ληίσατ' ἐκ Λέσβοιο, νόον δ' ἐπετέρπετο τῇσι:
<quint. smyrn. 4.278> καί ῥ' ἡ μὲν δόρποιο πέλεν ταμίη καὶ ἐδωδῆς,
<quint. smyrn. 4.279> ἡ δ' ἄρα δαινυμένοισι παροινοχόει μέθυ λαρόν,
<quint. smyrn. 4.280> ἄλλη δ' αὖ μετὰ δόρπον ὕδωρ ἐπέχευε χέρεσσιν
<quint. smyrn. 4.281> ἡ δ' ἑτέρη ἀπὸ δαιτὸς ἀεὶ φορέεσκε τράπεζας.
<quint. smyrn. 4.282> τὰς δ' ἄρα Τυδείδαο μένος καὶ ὑπέρβιος Αἴας
<quint. smyrn. 4.283> δασσάμενοι προέηκαν ἐϋπρώρους ἐπὶ νῆας.
<quint. smyrn. 4.284> ἀμφὶ δὲ πυγμαχίης πρῶτον σθένος ̓Ιδομενῆος
<quint. smyrn. 4.285> ὤρνυτ', ἐπεί οἱ θυμὸς ἴδρις πέλε παντὸς ἀέθλου.
<quint. smyrn. 4.286> τῷ δ' οὔτις κατέναντα κίεν: μάλα γάρ μιν ἅπαντες
<quint. smyrn. 4.287> αἰδόμενοι ὑπόειξαν, ἐπεί ῥα γεραίτερος ἦεν.
<quint. smyrn. 4.288> τῷ δ' ἄρ' ἐνὶ μέσσοισι Θέτις πόρεν ἅρμα καὶ ἵππους
<quint. smyrn. 4.289> ὠκύποδας, τοὺς πρόσθε βίη μεγάλου Πατρόκλοιο
<quint. smyrn. 4.290> ἤλασεν ἐκ Τρώων Σαρπηδόνα δῖον ὀλέσσας:
<quint. smyrn. 4.291> καὶ τοὺς μὲν θεράποντι πόρεν ποτὶ νῆας ἄγεσθαι
<quint. smyrn. 4.292> ̓Ιδομενεύς: αὐτὸς δὲ κλυτῷ ἐν ἀγῶνι μένεσκε.
<quint. smyrn. 4.293> Φοῖνιξ δ' ̓Αργείοισιν ἐϋσθενέεσσι μετηύδα:
<quint. smyrn. 4.294> “νῦν μέν ἄρ' ̓Ιδομενῆι θεοὶ δόσαν ἐσθλὸν ἄεθλον
<quint. smyrn. 4.295> αὕτως, οὔτι καμόντι βίῃ καὶ χερσὶ καὶ ὤμοις,
<quint. smyrn. 4.296> ἀλλ' ἄρ' ἀναιμωτὶ προγενέστερον ἄνδρα τίοντες:
<quint. smyrn. 4.297> ἀλλ' ἄλλον, νέοι ἄνδρες, ἐπεντύνεσθαι ἄεθλον
<quint. smyrn. 4.298> χεῖρας ἐπ' ἀλλήλοισι δαήμονας ἰθύνοντες
<quint. smyrn. 4.299> πυγμαχίης, καὶ θυμὸν ἰήνατε Πηλείωνος.”
<quint. smyrn. 4.300> ὣς φάτο: τοὶ δ' ἀΐοντες ἐπέδρακον ἀλλήλοισιν:
<quint. smyrn. 4.301> ἦκα δὲ πάντες ἔμιμνον ἀναινόμενοι τὸν ἄεθλον,
<quint. smyrn. 4.302> εἰ μή σφεας ἐνένιπεν ἀγαυοῦ Νηλέος υἱός:
<quint. smyrn. 4.303> “ὦ φίλοι, οὔτι ἔοικε δαήμονος ἄνδρας ἀϋτῆς
<quint. smyrn. 4.304> πυγμαχίην ἀλέασθαι ἐπήρατον, ἥ τε νέοισι
<quint. smyrn. 4.305> τερπωλὴ πέλεται, καμάτῳ δ' ἐπὶ κῦδος ἀγινεῖ.
<quint. smyrn. 4.306> ὣς εἴθ' ἐν γυίοισιν ἐμοῖς ἔτι κάρτος ἔκειτο,
<quint. smyrn. 4.307> οἶον ὅτ' ἀντίθεον Πελίην κατεθάπτομεν ἡμεῖς,
<quint. smyrn. 4.308> αὐτὸς ἐγὼ καὶ ̓́Ακαστος, ἀνεψιοὶ εἰς ἕν ἰόντες,
<quint. smyrn. 4.309> ὁππότ' ἄρ' ἀμφήριστος ἐγώ Πολυδεύκεϊ δίῳ
<quint. smyrn. 4.310> πυγμαχίῃ γενόμην, ἔλαβον δέ οἱ ἶσον ἄεθλον:
<quint. smyrn. 4.311> ἐν δὲ παλαισμοσύνῃ με καὶ ὁ κρατερώτατος ἄλλων
<quint. smyrn. 4.312> ̓Αγκαῖος θάμβησε καὶ ἔτρεσεν, οὐδέ μοι ἔτλη
<quint. smyrn. 4.313> ἀντίον ἐλθέμεναι νίκης ὕπερ, οὕνεκ' ἄρ' αὐτὸν
<quint. smyrn. 4.314> ἤδη που τὸ πάροιθε παρ' ἀγχεμάχοισιν ̓Επειοῖς
<quint. smyrn. 4.315> νίκης' ἠῢν ἐόντα, πεσὼν δ' ἐκονίσατο νῶτα
<quint. smyrn. 4.316> σῆμα πάρα φθιμένου ̓Αμαρυγκέος, ἀμφὶ δ' ἄρ' αὐτῷ
<quint. smyrn. 4.317> πολλοὶ θηήσαντο βίην καὶ κάρτος ἐμεῖο:
<quint. smyrn. 4.318> τῷ νύ μοι οὐκέτι κεῖνος ἐναντίου ἤρατο χεῖρας
<quint. smyrn. 4.319> καὶ κρατερός περ ἐών, ἔλαβον δ' ἀκόνιτος ἄεθλον:
<quint. smyrn. 4.320> νῦν δέ με γῆρας ἔπεισι καὶ ἄλγεα: τοὔνεκ' ἄνωγα
<quint. smyrn. 4.321> ὑμέας, οἶσιν ἔοικεν, ἀέθλια χερσὶν ἀρέσθαι:
<quint. smyrn. 4.322> κῦδος γὰρ νέῳ ἀνδρὶ φέρειν ἀπ' ἀγῶνος ἄεθλον.”
<quint. smyrn. 4.323> ὣς φαμένοιο γέροντος ἀνίστατο θαρσαλέος φώς,
<quint. smyrn. 4.324> υἱὸς ὑπερθύμοιο καὶ ἀντιθέου Πανοπῆος,
<quint. smyrn. 4.325> ὅς τε καὶ ἵππον ἔτευξε κακὸν Πριάμοιο πόληι
<quint. smyrn. 4.326> ὕστερον: ἀλλ' οὔ οἵ τις ἐτόλμα ἐγγὺς ἱκέσθαι
<quint. smyrn. 4.327> εἵνεκα πυγμαχίης: πολέμου δ' οὐ πάγχυ δαήμων
<quint. smyrn. 4.328> ἔπλετο λευγαλέου, ὁπότ' ̓́Αρεος ἔσσυτο δῆρις.
<quint. smyrn. 4.329> καί κεν ἀνιδρωτὶ περικαλλέα δῖος ̓Επειὸς
<quint. smyrn. 4.330> ἤμελλεν τότ' ἄεθλα φέρειν ποτὶ νῆας ̓Αχαιῶν,
<quint. smyrn. 4.331> εἰ μή οἱ σχεδὸν ἦλθεν ἀγαυοῦ Θησέος υἱὸς
<quint. smyrn. 4.332> αἰχμητὴς ̓Ακάμας μέγ' ἐνὶ φρεσὶ κάρτος ἀέξων,
<quint. smyrn. 4.333> ἀζαλέους ἱμάντας ἔχων περὶ χερσὶ θοῇσι,
<quint. smyrn. 4.334> τούς οἱ ἐπισταμένως Εὐηνορίδης ̓Αγέλαος
<quint. smyrn. 4.335> ἀμφέβαλεν παλάμῃσιν ἐποτρύνων βασιλῆα.
<quint. smyrn. 4.336> ὡς δ' αὕτως ἕταροι Πανοπηιάδαο ἄνακτος
<quint. smyrn. 4.337> θαρσύνεσκον ̓Επειόν: ὁ δ' ἐν μέσσοισι λέων ὣς
<quint. smyrn. 4.338> εἱστήκει περὶ χερσὶν ἔχων βοὸς ἶφι δαμέντος
<quint. smyrn. 4.339> ῥινοὺς ἀζαλέας. μέγα δ' ἴαχον ἔνθα καὶ ἔνθα
<quint. smyrn. 4.340> λαοὶ ἐποτρύνοντες ἐϋσθενέων μένος ἀνδρῶν
<quint. smyrn. 4.341> μῖξαι ἐν αἵματι χεῖρας ἀτειρέας: οἱ δὲ καὶ αὐτοὶ
<quint. smyrn. 4.342> ἔσταν μαιμώωντες ἐνὶ ξυνοχῇσιν ἀγῶνος,
<quint. smyrn. 4.343> ἄμφω χεῖρας ἑὰς πειρώμενοι, εἴπερ ἔασιν
<quint. smyrn. 4.344> ὡς πρὶν ἐϋτρόχαλοι, μηδ' ἐκ πολέμου βαρύθοιεν.
<quint. smyrn. 4.345> αἶψα δ' ἄρ' ἀλλήλοισι καταντία χεῖρας ἄειραν
<quint. smyrn. 4.346> ταρφέα παπταίνοντες, ἐπ' ἀκροτάτοις δὲ πόδεσσι
<quint. smyrn. 4.347> βαίνοντες κατὰ βοιὸν ἀεὶ γόνυ γουνὸς ἄμειβον
<quint. smyrn. 4.348> ἀλλήλων ἐπὶ δηρὸν ἀλευόμενοι μέγα κάρτος.
<quint. smyrn. 4.349> σὺν δ' ἔβαλον νεφέλῃσιν ἐοικότες αἰψηρῇσιν,
<quint. smyrn. 4.350> αἳ τ' ἀνέμων ῥιπῇσιν ἐπ' ἀλλήλῃσι θοροῦσαι
<quint. smyrn. 4.351> ἀστεροπὴν προϊᾶσι, μέγας δ' ὀροθύνεται αἰθὴρ
<quint. smyrn. 4.352> θηγομένων νεφέων, βαρὺ δὲ κτυπέουσιν ἄελλαι:
<quint. smyrn. 4.353> ὣς τῶν ἀζαλέῃσι περικτυπέοντο γένεια
<quint. smyrn. 4.354> ῥινοῖς: αἷμα δὲ πουλὺ κατέρρεεν, ἐκ δὲ μετώπων
<quint. smyrn. 4.355> ἱδρὼς αἱματόεις θαλερὰς ἐρύθαινε παρειάς.
<quint. smyrn. 4.356> οἱ δ' ἄμοτον πονέοντο μεμαότες: οὐδ' ἄρ' ̓Επειὸς
<quint. smyrn. 4.357> λῆγεν, ἐπέσσυτο δ' αἰὲν ἑῷ μέγα κάρτεϊ θύων.
<quint. smyrn. 4.358> τὸν δ' ἄρα Θησέος υἱὸς ἐϋφρονέων ἐν ἀέθλῳ
<quint. smyrn. 4.359> πολλάκις ἐς κενεὸν κρατερὰς χέρας ἰθύνεσθαι
<quint. smyrn. 4.360> θῆκε, καὶ ἰδρείῃσι διατμήξας ἑκάτερθε
<quint. smyrn. 4.361> χεῖρας ἐς ὀφρύα τύψεν ἐπάλμενος, ἄχρις ἱκέσθαι
<quint. smyrn. 4.362> ὀστέον: ἐκ δέ οἱ αἷμα κατέρρεεν ὀφθαλμοῖο.
<quint. smyrn. 4.363> ἀλλὰ καὶ ὣς ̓Ακάμαντα βαρείῃ χειρὶ τυχήσας
<quint. smyrn. 4.364> τύψε κατὰ κροτάφοιο, χαμαὶ δέ οἱ ἤλασε γυῖα:
<quint. smyrn. 4.365> αὐτὰρ ὅ γ' αἶψ' ἀνόρουσε καὶ ἔνθορε φωτὶ κραταιῷ,
<quint. smyrn. 4.366> πλῆξε δέ οἱ κεφαλήν: ὁ δ' ἄρ' ἔμπαλιν ἀΐσσοντος
<quint. smyrn. 4.367> βαιὸν ὑποκλίνας σκαιῇ χερὶ τύψε μέτωπον,
<quint. smyrn. 4.368> ἄλλῃ δ' ἤλασε ῥῖνας ἐπάλμενος: ὃς δὲ καὶ αὐτὸς
<quint. smyrn. 4.369> μήτι παντοίῃ χέρας ὤρεγε: τοὺς δ' ἄρ' ̓Αχαιοὶ
<quint. smyrn. 4.370> ἀλλήλων ἀπέρυξαν ἐελδομένους πονέεσθαι
<quint. smyrn. 4.371> νίκης ἀμφ' ἐρατῆς. τῶν δ' ἐσσυμένως θεράποντες
<quint. smyrn. 4.372> ῥινοὺς αἱματόεντας ἄφαρ σθεναρῶν ἀπὸ χειρῶν
<quint. smyrn. 4.373> λῦσαν: τοὶ δ' ἄρα τυτθὸν ἀπέπνευσαν καμάτοιο
<quint. smyrn. 4.374> μορξάμενοι σπόγγοισι πολυτρήτοισι μέτωπα.
<quint. smyrn. 4.375> τοὺς δ' ἕταροί τε φίλοι τε παρηγορέοντες ἄγεσκον
<quint. smyrn. 4.376> ἄντικρυς ἀλλήλων, ὥς κεν χόλου ἀλγινόεντος
<quint. smyrn. 4.377> ἐσσυμένως λελάθωνται ἀρεσσάμενοι φιλότητι.
<quint. smyrn. 4.378> ἀλλ' οἱ μὲν πεπίθοντο παραιφασίῃσιν ἑταίρων:
<quint. smyrn. 4.379> ἀνδράσι γὰρ πινυτοῖσι πέλει νόος ἤπιος αἰεί:
<quint. smyrn. 4.380> κύσσαν δ' ἀλλήλους, ἔριδος δ' ἐπελήθετο θυμὸς
<quint. smyrn. 4.381> λευγαλέης. τοῖς δ' αἶψα Θέτις κυανοκρήδεμνος
<quint. smyrn. 4.382> ἀργυρέους κρητῆρας ἐελδομένοισιν ὄπασσε
<quint. smyrn. 4.383> δοιώ, τοὺς Εὔνηος ̓Ιήσονος ὄβριμος υἱὸς
<quint. smyrn. 4.384> ὦνον ὑπὲρ κρατεροῖο Λυκάονος ἐγγυάλιξεν
<quint. smyrn. 4.385> ἀντιθέῳ ̓Αχιλῆι περικλύστῳ ἐνὶ Λήμνῳ:
<quint. smyrn. 4.386> τοὺς ̔́Ηφαιστος ἔτευξεν ἀριπρεπέϊ Διονύσῳ
<quint. smyrn. 4.387> δῶρον, ὅτ' εἰς Οὔλυμπον ἀνήγαγε δῖαν ἄκοιτιν
<quint. smyrn. 4.388> Μίνωος κούρην ἐρικυδέα, τήν ποτε Θησεὺς
<quint. smyrn. 4.389> κάλλιπεν οὐκ ἐθέλων γε περικλύστῳ ἐνὶ Δίῃ.
<quint. smyrn. 4.390> τοὺς δ' ἠΰς Διόνυσος ἑῷ πόρεν υἱέϊ δῶρον
<quint. smyrn. 4.391> νέκταρος ἐμπλήσας, ὁ δ' ἄρ' ὤπασεν ̔Υψιπυλείῃ
<quint. smyrn. 4.392> πολλοῖς σὺν κτεάτεσσι Θόας, ἡ δ' υἱέϊ δίῳ
<quint. smyrn. 4.393> κάλλιπεν, ὃς δ' ̓Αχιλῆι Λυκάονος εἵνεκα δῶκε.
<quint. smyrn. 4.394> τῶν δ' ἕτερον μὲν ἕλεσκεν ἀγαυοῦ Θησέος υἱός,
<quint. smyrn. 4.395> ἄλλον δ' ἠῢς ̓Επειὸς ἑὰς ἐπὶ νῆας ἴαλλε
<quint. smyrn. 4.396> γηθόσυνος. τῶν δ' ἀμφιδεδρυμμένα τύμματα πάντα
<quint. smyrn. 4.397> ἠκέσατ' ἐνδυκέως Ποδαλείριος, οὕνεκ' ἄρ' αὐτὸς
<quint. smyrn. 4.398> πρῶτα μὲν ἐκμύζησεν, ἔπειτα δὲ χερσὶν ἑῇσι
<quint. smyrn. 4.399> ῥάψεν ἐπισταμένως, καθύπερθε δὲ φάρμακ' ἔθηκε
<quint. smyrn. 4.400> κεῖνα, τά οἱ τὸ πάροιθε πατὴρ ἑὸς ἐγγυάλιξε:
<quint. smyrn. 4.401> τοῖσι δ' ἄρ' ἐσσυμένως καὶ ἀναλθέα τύμματα φωτῶν
<quint. smyrn. 4.402> αὐτῆμαρ μορόεντος ὑπὲκ κακοῦ ἰαίνονται:
<quint. smyrn. 4.403> τῶν δ' ἄφαρ ἀμφὶ πρόσωπα καὶ εὐκομόωντα κάρηνα
<quint. smyrn. 4.404> τύμματ' ἀπαλθαίνοντο, κατηπιόωντο δ' ἀνῖαι.
<quint. smyrn. 4.405> ἀμφὶ δὲ τοξοσύνης Τεῦκρος καὶ ̓Οϊλέος υἱὸς
<quint. smyrn. 4.406> ἕστασαν, οἳ καὶ πρόσθε δρόμου πέρι πειρήσαντο.
<quint. smyrn. 4.407> τῶν δ ἄρα τηλόσε θῆκεν ἐϋμμελίης ̓Αγαμέμνων
<quint. smyrn. 4.408> ἱππόκομον τρυφάλειαν, ἔφη δέ τε: “πολλὸν ἀμείνων
<quint. smyrn. 4.409> ἔσσεται, ὂς κέρσειεν ἄπο τρίχας ὀξέϊ χαλκῷ.”
<quint. smyrn. 4.410> Αἴας δ' αὐτίκα πρῶτος ἑὸν προέηκε βέλεμνον,
<quint. smyrn. 4.411> πλῆξε δ' ἄρα τρυφάλειαν, ἐπηΰτησε δὲ χαλκὸς
<quint. smyrn. 4.412> ὀξύτατον. Τεῦκρος δὲ μέγ' ἐγκονέων ἐνὶ θυμῷ,
<quint. smyrn. 4.413> δεύτερος ἧκεν ὀϊστόν, ἄφαρ δ' ἀπέκερσεν ἐθείρας
<quint. smyrn. 4.414> ὀξὺ βέλος: λαοὶ δὲ μέγ' ἴαχον ἀθρήσαντες,
<quint. smyrn. 4.415> καί μιν κυδαίνεσκον ἀπείριτον, οὕνεκ' ἄρ' αὐτὸν
<quint. smyrn. 4.416> πληγὴ ἔτ' ἀλγύνεσκε θοοῦ ποδός, ἀλλά μιν οὔτι
<quint. smyrn. 4.417> βλάψεν ὑπαὶ παλάμῃσι θοὸν βέλος ἰθύνοντα.
<quint. smyrn. 4.418> καί οἱ τευχεα καλὰ πόρεν Πηλῆος ἄκοιτις
<quint. smyrn. 4.419> ἀντιθέου Τρωίλοιο, τὸν ἠιθέων μέγ' ἄριστον
<quint. smyrn. 4.420> Τροίῃ ἐν ἠγαθέῃ ̔Εκάβη τέκετ', οὐδ' ἀπόνητο
<quint. smyrn. 4.421> ἀγλαΐης: δὴ γάρ μιν ἀταρτηροῦ ̓Αχιλῆος
<quint. smyrn. 4.422> ἔγχος ὁμοῦ καὶ κάτος ἀπήμερσαν βιότοιο:
<quint. smyrn. 4.423> ὡς δ' ὁπόθ' ἑρσήεντα καὶ εὐθαλέοντ' ἀνὰ κῆπον
<quint. smyrn. 4.424> ὑδρηλῆς καπέτοιο μάλ' ἀγχόθι τηλεθά̔??̓ντα
<quint. smyrn. 4.425> ἢ στάχυν ἢ μήκωνα, πάρος καρποῖο τυχῆσαι,
<quint. smyrn. 4.426> κέρσῃ τις δρεπάνῳ νεοθηγέϊ, μηδ' ἄρ' ἐάσῃ
<quint. smyrn. 4.427> ἐς τέλος ἡδὺ μολεῖν μηδ' ἐς σπόρον ἄλλον ἱκέσθαι,
<quint. smyrn. 4.428> ἀμήσας κενεόν τε καὶ ἄσπορον ἐσσομένοισι
<quint. smyrn. 4.429> μέλλονθ' ἑρσήεντος ὑπ' εἴαρος ἀλδαίνεσθαι:
<quint. smyrn. 4.430> ὣς υἱὸν Πριάμοιο θεοῖς ἐναλίγκιον εἶδος
<quint. smyrn. 4.431> Πηλείδης κατέπεφνεν, ἔτ' ἄχνοον, εἰσέτι νύμφης
<quint. smyrn. 4.432> νηίδα, νηπιάχοισιν ὁμῶς ἔτι κουρίζοντα:
<quint. smyrn. 4.433> ἀλλά μιν ἐς πόλεμον φθισίμβροτον ἤγαγε Μοῖρα
<quint. smyrn. 4.434> ἥβης ἀρχόμενον πολυγηθέος, ὁππότε φῶτες
<quint. smyrn. 4.435> θαρσαλέοι τελέθουσιν, ὅτ' οὐκέτι δεύεται ἦτορ.
<quint. smyrn. 4.436> αὐτίκα δ' αὖτε σόλον περιμήκεά τε βριαρόν τε
<quint. smyrn. 4.437> πολλοὶ πειρήσαντο θοῆς ἀπὸ χειρὸς ἰῆλαι:
<quint. smyrn. 4.438> τὸν δ' οὔτις βαλέειν δύνατο στιβαρὸν μάλ' ἐόντα
<quint. smyrn. 4.439> ̓Αργείων: οἶος δ' ἔβαλεν μενεδήιος Αἴας
<quint. smyrn. 4.440> χειρὸς ἀπὸ κρατερῆς, ὡς εἰ δρυὸς ἀγρονόμοιο
<quint. smyrn. 4.441> ὄζον ἀπαυανθέντα θέρευς εὐθαλπέος ὥρῃ,
<quint. smyrn. 4.442> ὁππότε λήια πάντα κατὰ χθονὸς αὐαίνηται.
<quint. smyrn. 4.443> θάμβησαν δ' ἄρα πάντες, ὅσον χερὸς ἐξεποτήθη
<quint. smyrn. 4.444> χαλκός, ὂν ἀνέρε χερσὶ δύω μογέοντες ἄειραν:
<quint. smyrn. 4.445> τόν ῥα μὲν ̓Ανταίοιο βίη ῥίπτασκε πάροιθε
<quint. smyrn. 4.446> ῥηιδίως ἀπὸ χειρὸς ἑῆς πειρώμενος ἀλκῆς,
<quint. smyrn. 4.447> πρὶν κρατερῇσι χέρεσσι δαμήμεναι ̔Ηρακλῆος:
<quint. smyrn. 4.448> ̔Ηρακλέης δέ μιν ἠῢς ἑλὼν σὺν ληίδι πολλῇ
<quint. smyrn. 4.449> ἀκαμάτης ἔχε χειρὸς ἀέθλιον, ἀλλά μιν ἐσθλῷ
<quint. smyrn. 4.450> ὕστερον Αἰακίδῃ δῶρον πόρεν, ὁππότ' ἄρ' αὐτῷ
<quint. smyrn. 4.451> ̓Ιλίου εὐπύργοιο συνέπραθε κύδιμον ἄστυ,
<quint. smyrn. 4.452> κεῖνος δ' υἱέϊ δῶκεν, ὁ δ ὠκυπόροις ἐνὶ νηυσὶν
<quint. smyrn. 4.453> ἐς Τροίην μιν ἔνεικεν, ἵνα σφετέροιο τοκῆος
<quint. smyrn. 4.454> μνωόμενος Τρώεσσιν ἐϋσθενέεσσι μάχηται
<quint. smyrn. 4.455> προφρονέως, εἴη δὲ πόνος πειρωμένῳ ἀλκῆς:
<quint. smyrn. 4.456> τόν ῥ' Αἴας μάλα πολλὸν ἀπὸ στιβαρῆς βάλε χειρός.
<quint. smyrn. 4.457> καὶ τότε οἱ Νηρηὶς ἀγακλυτὰ τεύχεα δῶκε
<quint. smyrn. 4.458> Μέμνονος ἀντιθέοιο, τὰ καὶ μέγα θηήσαντο
<quint. smyrn. 4.459> ̓Αργεῖοι: λίην γὰρ ἔσαν περιμήκεα πάντα:
<quint. smyrn. 4.460> καὶ τά γε καγχαλόων ὑπεδέξατο κύδιμος ἀνήρ:
<quint. smyrn. 4.461> οἴῳ γὰρ κείνῳ γε περὶ βριαροῖσι μέλεσσιν
<quint. smyrn. 4.462> ἥρμοσεν ἀπλήτοιο κατὰ χροὸς ἀμφιτεθέντα:
<quint. smyrn. 4.463> αὐτὸς δ' αὖτ' ἀνάειρε μέγαν σόλον, ὄφρα οἱ εἴη
<quint. smyrn. 4.464> τερπωλὴ μένος ἠῢ λιλαιομένῳ πονέεσθαι.
<quint. smyrn. 4.465> οἱ δ' ἄρα δηριόωντες ἐφ' ἅλματι πολλοὶ ἀνέσταν.
<quint. smyrn. 4.466> τῶν δ' ἄρ' ὑπέρθορε πολλὸν ἐϋμμελίης ̓Αγαπήνωρ
<quint. smyrn. 4.467> σήματα: τοὶ δ' ὁμάδησαν ἑπ' ἀνέρι μακρὰ θορόντι:
<quint. smyrn. 4.468> καί οἱ τεύχεα καλὰ πόρεν μεγάλοιο Κύκνοιο
<quint. smyrn. 4.469> δῖα Θέτις: τὸν γάρ ῥα φόνῳ ἔπι Πρωτεσιλάου
<quint. smyrn. 4.470> πολλῶν θυμὸν ἑλόντα κατέκτανε Πηλέος υἱὸς
<quint. smyrn. 4.471> πρῶτον ἀριστήων: Τρῶας δ' ἄχος ἀμφεκάλυψεν.
<quint. smyrn. 4.472> αἰγανέῃ δ' ἄρα πολλὸν ὑπέρβαλε δῃριόωντας
<quint. smyrn. 4.473> Εὐρύαλος: λαοὶ δὲ μέγ' ἴαχον: οὐ γὰρ ἔφαντο
<quint. smyrn. 4.474> κεῖνον ὑπερβαλέειν οὐδὲ πτερόεντι βελέμνῳ.
<quint. smyrn. 4.475> τοὔνεκά οἱ φιάλην πολυχανδέα δῶκε φέρεσθαι
<quint. smyrn. 4.476> μήτηρ Αἰακίδαο δαΐφρονος, ἥν ποτ' ̓Αχιλλεὺς
<quint. smyrn. 4.477> ἀργυρέην κτεάτισσε βαλὼν ὑπὸ δουρὶ Μύνητα,
<quint. smyrn. 4.478> ὁππότε Λυρνησσοῖο διέπραθεν ὄλβιον ἄστυ.
<quint. smyrn. 4.479> Αἴας δ' ὀβριμόθυμος ἐελδόμενος πονέεσθαι
<quint. smyrn. 4.480> χερσὶν ὁμῶς καὶ ποσσὶν ἀνιστάμενος καλέεσκεν
<quint. smyrn. 4.481> ἐς μέσον ἡρώων τὸν ὑπέρτατον. οἱ δ' ὁρόωντες
<quint. smyrn. 4.482> θάμβεον ὄβριμον ἄνδρα καὶ ἄλκιμον: οὐδέ τις ἔτλη
<quint. smyrn. 4.483> ἄντα μολεῖν: πάντων γὰρ ὑπέκλασε δεῖμ' ἀλεγεινὸν
<quint. smyrn. 4.484> ἠνορέην, φοβέοντο δ' ἀνὰ φρένα, μή τινα χερσὶ
<quint. smyrn. 4.485> τύψας ἀκαμάτῃσιν ὑπὸ πληγῇσι πρόσωπον
<quint. smyrn. 4.486> συγχέῃ ἐσσυμένως, μέγα δ' ἀνέρι πῆμα γένηται.
<quint. smyrn. 4.487> ὀψὲ δὲ πάντες ἔνευσαν ἐπ' Εὐρυάλῳ μενεχάρμῃ
<quint. smyrn. 4.488> ἴδμονα πυγμαχίης εὖ εἰδότες: ὃς δ' ἐνὶ μέσσοις
<quint. smyrn. 4.489> τοῖον ἔπος προέηκεν ὑποτρομέων θρασὺν ἄνδρα:
<quint. smyrn. 4.490> “ ὦ φίλοι, ἄλλον μέν τιν' ̓Αχαιῶν, ὅν κ' ἐθέλητε,
<quint. smyrn. 4.491> τλήσομαι ἀντιόωντα, μέγαν δ' Αἴαντα τέθηπα:
<quint. smyrn. 4.492> πολλὸν γὰρ προβέβηκε: διαρραίσει δέ μοι ἦτορ,
<quint. smyrn. 4.493> ἤν μιν ἐπιβρίσαντα λάβῃ χόλος: οὐ γὰρ ὀΐω
<quint. smyrn. 4.494> ἀνδρὸς ἀπ' ἀκαμάτοιο σόος ποτὶ νῆας ἱκέσθαι.”
<quint. smyrn. 4.495> ὣς φαμένοιο γέλασσαν: ὁ δ' ἐν φρεσὶ πάμπαν ἰάνθη
<quint. smyrn. 4.496> Αἴας ὀβριμόθυμος: ἄειρε δὲ δοιὰ τάλαντα
<quint. smyrn. 4.497> ἀργύρου αἰγλήεντος, ἅ οἱ Θέτις εἵνεκ' ἀέθλου
<quint. smyrn. 4.498> δῶκεν ἄτερ καμάτοιο: φίλου δ' ἐμνήσατο παιδὸς
<quint. smyrn. 4.499> Αἴαντ' εἰσορόωσα: γόος δέ οἱ ἔμπεσε θυμῷ.
<quint. smyrn. 4.500> οἱ δ' αὖθ' ἱππασίῃ μεμελημένον ἦτορ ἔχοντες
<quint. smyrn. 4.501> ἐσσυμένως ἀνόρουσαν ἐποτρύνοντος ἀέθλου:
<quint. smyrn. 4.502> πρῶτος μὲν Μενέλαος ἰδ' Εὐρύπυλος θρασυχάρμης
<quint. smyrn. 4.503> Εὔμηλος δὲ Θόας τε καὶ ἰσόθεος Πολυποίτης.
<quint. smyrn. 4.504> ἵπποις δ' ἀμφὶ λέπαδνα βάλον καὶ ὑφ' ἅρματ' ἔρυσσαν
<quint. smyrn. 4.505> πάντες ἐπειγόμενοι πολυγηθέος εἵνεκα νίκης:
<quint. smyrn. 4.506> αἶψα δ' ἄρ' εἰς ἓν ἅμα ξύνισαν δίφροις βεβαῶτες
<quint. smyrn. 4.507> χῶρον ἀν' ἠμαθόεντ': ἐπὶ νύσσης δ' ἔσταν ἕκαστοι:
<quint. smyrn. 4.508> καρπαλίμως δ' εὔληρα λάβον κρατερῇς παλάμῃσιν.
<quint. smyrn. 4.509> ἵπποι δ' ἐγχριμφθέντες ἐν ἅρμασι ποιπνύεσκον
<quint. smyrn. 4.510> ὅππως τις προάλοιτο, πόδας δ' ὑπεκίνυον αὕτως,
<quint. smyrn. 4.511> οὔατα δ' ὠρθώσαντο καὶ ἄμπυκας ἀφρῷ ἔδευσαν.
<quint. smyrn. 4.512> οἱ δ' ἄφαρ ἐγκονέοντες ἐλαφροπόδων μένος ἵππων
<quint. smyrn. 4.513> μάστιον: οἱ δὲ θοῇσιν ἐοικότες ̔Αρπυίῃσι
<quint. smyrn. 4.514> καρπαλίμως ζεύγλῃσι μέγ' ἔκθορον ἀσχαλόωντες,
<quint. smyrn. 4.515> ἅρματα δ' ὦκα φέρεσκον ἀπὸ χθονὸς ἀΐσσοντα:
<quint. smyrn. 4.516> οὐδ' ἁρματροχιὰς ἰδέειν ἦν οὐδὲ ποδοῖιν
<quint. smyrn. 4.517> ἐν χθονὶ σήματα, τόσσον ὑπεξέφερον δρόμον ἵπποι.
<quint. smyrn. 4.518> πουλὺς δ' αἰθέρ' ἵκανε κονίσαλος ἐκ πεδίοιο,
<quint. smyrn. 4.519> καπνῷ ἢ ὀμίχλῃ ἐναλίγκιος, ἥν τ' ἐν ὄρεσσιν
<quint. smyrn. 4.520> ἀμφιχέῃ πρώνεσσι Νότου μένος ἤ Ζεφύροιο
<quint. smyrn. 4.521> χείματος ἐγρομένου, ὁπότ' οὔρεα δεύεται ὄμβρῳ.
<quint. smyrn. 4.522> ἵπποι δ' Εὐμήλοιο μέγ' ἔκθορον, οἱ δ' ἐφέποντο
<quint. smyrn. 4.523> ἀντιθέοιο Θόαντος: ἐπ' ἄλλῳ δ' ἄλλος ἀΰτει
<quint. smyrn. 4.524> ἅρματι: τοὶ δ' ἐφέροντο δι' εὐρυχόρου πεδίοιο
<quint. smyrn. 4.525> “
<quint. smyrn. 4.526> ̓́Ηλιδος ἐκ δίης, ἐπεὶ ἦ μέγα ἔργον ἔρεξε
<quint. smyrn. 4.527> παρφθάμενος θοὸν ἅρμα κακόφρονος Οἰνομάοιο,
<quint. smyrn. 4.528> ὅς ῥα τότ' ἠιθέοισιν ἀνηλέα τεῦχεν ὄλεθρον
<quint. smyrn. 4.529> κούρης ἀμφὶ γάμοιο περίφρονος ̔Ιπποδαμείης:
<quint. smyrn. 4.530> ἀλλ' οὐ μὰν κεῖνός γε καὶ ἱππασίῃσι μεμηλὼς
<quint. smyrn. 4.531> ἵππους ὠκύποδας τοίους ἔχεν, ἀλλ' ἄρα πολλὸν
<quint. smyrn. 4.532> ποσσὶν ἀφαυροτέρους: οἱ γάρ ῥ' εἴδοντ' ἀνέμοισιν.”
<quint. smyrn. 4.533> ἦ μέγα κυδαίνων ἵππων μένος ἠδὲ καὶ αὐτὸν
<quint. smyrn. 4.534> ̓Ατρείδην: ὁ γὰρ ἧσι περὶ φρεσὶ γήθεε θυμῷ.
<quint. smyrn. 4.535> τοὺς δὲ μέγ' ἀσθμαίνοντας ἄφαρ θεράποντες ἔλυσαν
<quint. smyrn. 4.536> ζεύγλης: οἱ δὲ καὶ αὐτοὶ ἀελλόποδας λύον ἵππους
<quint. smyrn. 4.537> πάντες, ὅσοις ἐν ἀγῶνι δρόμου πέρι δῆρις ἐτύχθη.
<quint. smyrn. 4.538> ἀντίθεον δὲ Θόαντα καὶ Εὐρύπυλον μενεχάρμην
<quint. smyrn. 4.539> ἠκέσατ' ἐσσυμένως Ποδαλείριος ἕλκεα πάντα,
<quint. smyrn. 4.540> ὅσσα περιδρύφθησαν ἀπὲκ δίφροιο πεσόντες.
<quint. smyrn. 4.541> ̓Ατρείδης δ' ἀλίαστον ἐγήθεεν εἵνεκα νίκης:
<quint. smyrn. 4.542> καί οἱ ἐϋπλόκαμος Θέτις ὤπασε καλὸν ἄλεισον
<quint. smyrn. 4.543> χρύσεον, ἀντιθέοιο μέγα κτέαρ ̓Ηετίωνος,
<quint. smyrn. 4.544> πρὶν Θήβης κλυτὸν ἄστυ διαπραθέειν ̓Αχιλῆα.
<quint. smyrn. 4.545> ἄλλοι δ' αὖθ' ἑτέρωθι μονάμπυκας ἔντυον ἵππους
<quint. smyrn. 4.546> ἐς δρόμον ἰθύνοντες, ἕλοντο δὲ χερσὶ βοείας
<quint. smyrn. 4.547> μάστιγας, καὶ πάντες ἀναΐξαντες ἐφ' ἵππων
<quint. smyrn. 4.548> ἕζονθ': οἱ δὲ χαλινὰ γενειάσιν ἀφρίζοντες
<quint. smyrn. 4.549> δάπτον, καὶ ποσὶ γαῖαν ἐπέκτυπον ἐγκονέοντες
<quint. smyrn. 4.550> ἐκθορέειν. τοῖς δ' αἶψα τάθη δρόμος: οἱ δ' ἀπὸ νύσσης
<quint. smyrn. 4.551> καρπαλίμως οἴμησαν ἐριδμαίνειν μεμαῶτες,
<quint. smyrn. 4.552> εἴκελοι ἢ Βορέαο μέγα πνείοντος ἀέλλαις
<quint. smyrn. 4.553> ἠὲ Νότου κελάδοντος, ὅτ' εὐρέα πόντον ὀρίνει
<quint. smyrn. 4.554> λαίλαπι καὶ ῥιπῇσι, Θυτήριον εὖτ' ἀλεγεινὸν
<quint. smyrn. 4.555> ἀντέλλῃ ναύτῃσι φέρον πολύδακρυν ὀϊζύν:
<quint. smyrn. 4.556> ὥς οἵ γ' ἐσσεύοντο κόνιν ποσὶ καρπαλίμοισιν
<quint. smyrn. 4.557> ἐν πεδίῳ κλονέοντες ἀπείριτον: οἱ δ' ἐλατῆρες
<quint. smyrn. 4.558> ἵπποις οἷσιν ἕκαστος ἐκέκλετο, τῇ μὲν ἱμάσθλην
<quint. smyrn. 4.559> ταρφέα πεπληγώς, ἑτέρῃ δ' ἐνὶ χειρὶ τινάσσων
<quint. smyrn. 4.560> νωλεμὲς ἀμφὶ γένυσσι μέγα κτυπέοντα χαλινόν.
<quint. smyrn. 4.561> ἵπποι δ' ἐρρώοντο: βοὴ δ' ἀνὰ λαὸν ὀρώρει
<quint. smyrn. 4.562> ἄσπετος: οἱ δ' ἐπέτοντο διὰ πλατέος πεδίοιο.
<quint. smyrn. 4.563> καί νύ κεν ἐσσυμένως ἐξ ̓́Αργεος αἰόλος ἴππος
<quint. smyrn. 4.564> νίκησεν μάλα πολλὸν ἐφεζομένου Σθενέλοιο,
<quint. smyrn. 4.565> εἰ μὴ ἄρ' ἐξήρπαξε δρόμου, πεδίον δ' ἀφίκανε
<quint. smyrn. 4.566> πολλάκις: οὐδέ μιν ἐσθλὸς ἐὼν Καπανήιος υἱὸς
<quint. smyrn. 4.567> κάμψαι ἐπέσθενε χερσίν, ἐπεί ῥ' ἔτι νῆις ἀέθλων
<quint. smyrn. 4.568> ἵππος ἔην: γενεῇ γε μὲν οὐ κακός, ἀλλὰ θοοῖο
<quint. smyrn. 4.569> θεσπέσιον γένος ἔσκεν ̓Αρίονος, ὃν τέκεν ἵππων
<quint. smyrn. 4.570> ̔́Αρπυια Ζεφύρῳ πολυηχέϊ φέρτατον ἄλλων
<quint. smyrn. 4.571> πολλόν, ἐπεὶ ταχέεσσιν ἐριδμαίνεσκε πόδεσσι
<quint. smyrn. 4.572> πατρὸς ἑοῖο θοῇσι καταιγίσι, καί μιν ̓́Αδρηστος
<quint. smyrn. 4.573> ἐκ μακάρων ἔχε δῶρον, ὅθεν γένος ἔπλετο κείνου:
<quint. smyrn. 4.574> καί μιν Τυδέος υἱὸς ἑῷ πόρε δῶρον ἑταίρῳ
<quint. smyrn. 4.575> Τροίῃ ἐνὶ ξαθέῃ: ὁ δέ οἱ μέγα ποσσὶ πεποιθὼς
<quint. smyrn. 4.576> ὠκὺν ἐόντ' ἐς ἀγῶνα καὶ εἰς ἔριν ἤγαγεν ἵππων
<quint. smyrn. 4.577> αὐτὸς ἐνὶ πρώτοισιν ὀϊόμενος μέγα κῦδος
<quint. smyrn. 4.578> ἱππασίης ἀνελέσθαι: ὁ δ' οὔτι οἱ ἦτορ ἴηνεν
<quint. smyrn. 4.579> ἀμφ' ̓Αχιλῆος ἄεθλα πονεύμενος: ἦ γὰρ ἔμιμνε
<quint. smyrn. 4.580> δεύτερος, ̓Ατρείδης δὲ παρήλασεν ὠκὺν ἐόντα
<quint. smyrn. 4.581> ἰδρείῃ. λαοὶ δ' ̓Αγαμέμνονα κυδαίνεσκον,
<quint. smyrn. 4.582> ἵππον τε Σθενελοῖο θρασύφρονος ἠδὲ καὶ αὐτόν,
<quint. smyrn. 4.583> οὕνεκα δεύτερος ἦλθε, καὶ εἰ μάλα πολλάκι νύσσης
<quint. smyrn. 4.584> ἐξέθορεν, μεγάλῳ περὶ κάρτεϊ οἷς ποσὶ θύων.
<quint. smyrn. 4.585> καὶ τότ' ἄρ' ̓Ατρείδῃ Θέτις ὤπασε καγχαλόωντι
<quint. smyrn. 4.586> ἀργύρεον θώρηκα θεηγενέος Πολυδώρου:
<quint. smyrn. 4.587> δῶκε δ' ἄρα Σθενέλῳ βριαρὴν κόρυν ̓Αστεροπαίου
<quint. smyrn. 4.588> χαλκείην καὶ δοῦρε δύω καὶ ἀτειρέα μίτρην.
<quint. smyrn. 4.589> ἄλλοις δ' ἱππήεσσι καὶ ὁππόσοι ἤματι κείνῳ
<quint. smyrn. 4.590> ἦλθον ἀεθλεύσοντες ̓Αχιλλῆος ποτὶ τύμβον,
<quint. smyrn. 4.591> δῶρα πόρεν πάντεσσιν. ἐπὶ σφίσι δ' ἄχνυτο θυμὸν
<quint. smyrn. 4.592> υἱὸς Λαέρταο δαΐφρονος, οὕνεκ' ἄρ' αὐτὸν
<quint. smyrn. 4.593> ἀλκῆς ἱέμενον κρατερῶν ἀπέρυξεν ἀέθλων
<quint. smyrn. 4.594> ἕλκος ἀνιηρόν, τό μιν οὔτασεν ὄβριμος ̓́Αλκων
<quint. smyrn. 4.595> ἀμφὶ νέκυν κρατεροῖο πονεύμενον Αἰακίδαο.
<quint. smyrn. 5.1> ἀλλ' ὅτε δή ῥ' ἄλλοι μὲν ἀπηνύσθησαν ἄεθλοι,
<quint. smyrn. 5.2> δὴ τότ' ̓Αχιλλῆος μεγαλήτορος ἄμβροτα τεύχη
<quint. smyrn. 5.3> θῆκεν ἐνὶ μέσσοισι θεὰ Θέτις: ἀμφὶ δὲ πάντη
<quint. smyrn. 5.4> δαίδαλα μαρμαίρεσκεν, ὅσα σθένος ̔Ηφαίστοιο
<quint. smyrn. 5.5> ἀμφὶ σάκος ποίησε θρασύφρονος Αἰακίδαο.
<quint. smyrn. 5.6> πρῶτα μὲν εὖ ἤσκητο θεοκμήτῳ ἐπὶ ἔργῳ
<quint. smyrn. 5.7> οὐρανὸς ἠδ' αἰθήρ, γαίῃ δ' ἅμα κεῖτο θάλασσα:
<quint. smyrn. 5.8> ἐν δ' ἄνεμοι νεφέλαι τε σελήνη τ' ἠέλιός τε
<quint. smyrn. 5.9> κεκριμέν' ἄλλυδις ἄλλα, τέτυκτο δὲ τείρεα πάντα,
<quint. smyrn. 5.10> ὁππόσα δινήεντα κατ' οὐρανὸν ἀμφιφέρονται.
<quint. smyrn. 5.11> τῷ δ' ἄρ' ὁμῶς ὑπένερθεν ἀπειρέσιος κέχυτ' ἀήρ:
<quint. smyrn. 5.12> ἐν τῷ δ' ὄρνιθες τανυχειλέες ἀμφεποτῶντο:
<quint. smyrn. 5.13> φαίης κε ζώοντας ἅμα πνοιῇσι φέρεσθαι.
<quint. smyrn. 5.14> Τηθὺς δ' ἀμφετέτυκτο καὶ ̓Ωκεανοῦ βαθὺ χεῦμα:
<quint. smyrn. 5.15> τῶν δ' ἄφαρ ἐξεχέοντο ῥοαὶ ποταμῶν κελαδεινῶν
<quint. smyrn. 5.16> κυκλόθεν ἄλλυδις ἄλλη ἑλισσομένων διὰ γαίης.
<quint. smyrn. 5.17> ἀμφὶ δ' ἄρ' εὖ ἤσκηντο κατ' οὔρεα μακρὰ λέοντες
<quint. smyrn. 5.18> σμερδαλέοι καὶ θῶες ἀναιδέες: ἐν δ' ἀλεγειναὶ
<quint. smyrn. 5.19> ἄρκτοι πορδάλιές τε, σύες θ' ἅμα τῇσι πέλοντο
<quint. smyrn. 5.20> ὄβριμοι ἀλγινόεντας ὑπὸ βλοσυρῇσι γένυσσι
<quint. smyrn. 5.21> θήγοντες καναχηδὸν ἐΰ κτυπέοντας ὀδόντας:
<quint. smyrn. 5.22> ἐν δ' ἀγρόται μετόπισθε κυνῶν μένος ἰθύνοντες,
<quint. smyrn. 5.23> ἄλλοι δ' αὖ λάεσσι καὶ αἰγανέῃσι θοῇσι
<quint. smyrn. 5.24> βάλλοντες πονέοντο καταντίον, ὡς ἐτεόν περ.
<quint. smyrn. 5.25> ἐν δ' ἄρα καὶ πόλεμοι φθισήνορες, ἐν δὲ κυδοιμοὶ
<quint. smyrn. 5.26> ἀργαλέοι ἐνέκειντο: περικτείνοντο δὲ λαοὶ
<quint. smyrn. 5.27> μίγδ' ἅμ' ἑοῖς ἵπποισι: πέδον δ' ἅπαν αἵματι πολλῷ
<quint. smyrn. 5.28> δευομένῳ ἤικτο κατ' ἀσπίδος ἀκαμάτοιο.
<quint. smyrn. 5.29> ἐν δὲ Φόβος καὶ Δεῖμος ἔσαν στονόεσσά τ' ̓Ενυὼ
<quint. smyrn. 5.30> αἵματι λευγαλέῳ πεπαλαγμένη ἅψεα πάντα,
<quint. smyrn. 5.31> ἐν δ ̓́Ερις οὐλομένη καὶ ̓Εριννύες ὀβριμόθυμοι,
<quint. smyrn. 5.32> ἡ μὲν ἐποτρύνουσα ποτὶ κλόνον ἄσχετον ἄνδρας
<quint. smyrn. 5.33> ἐλθέμεν, αἱ δ' ὀλοοῖο πυρὸς πνείουσαι ἀϋτμήν.
<quint. smyrn. 5.34> ἀμφὶ δὲ Κῆρες ἔθυνον ἀμείλιχοι, ἐν δ' ἄρα τῇσι
<quint. smyrn. 5.35> φοίτα λευγαλέου Θανάτου μένος: ἀμφὶ δ' ἄρ' αὐτῷ
<quint. smyrn. 5.36> ὑσμῖναι ἐνέκειντο δυσηχέες, ὧν περὶ πάντη
<quint. smyrn. 5.37> ἐκ μελέων εἰς οὖδας ἀπέρρεεν αἷμα καὶ ίδρώς.
<quint. smyrn. 5.38> ἐν δ' ἄρα Γοργόνες ἔσκον ἀναιδέες: ἀμφὶ δ' ἄρα σφι
<quint. smyrn. 5.39> σμερδαλέοι πεπόνηντο περὶ πλοχμοῖσι δράκοντες
<quint. smyrn. 5.40> αἰνὸν λιχμώωντες: ἀπειρέσιον δ' ἄρα θαῦμα
<quint. smyrn. 5.41> δαίδαλα κεῖνα πέλοντο μέγ' ἀνδράσι δεῖμα φέροντα
<quint. smyrn. 5.42> οὕνεκ' ἔσαν ζωοῖσιν ἐοικότα κινυμενοισι.
<quint. smyrn. 5.43> καὶ τὰ μὲν ἄρ πολέμοιο τεράατα πάντα τέτυκτο.
<quint. smyrn. 5.44> εἰρήνης δ' ἀπάνευθεν ἔσαν περικαλλέος ἔργα:
<quint. smyrn. 5.45> ἀμφὶ δὲ μυρία φῦλα πολυτλήτων ἀνθρώπων
<quint. smyrn. 5.46> ἄστεα καλὰ νέμοντο: δίκη δ' ἐπέδερκετο πάντα:
<quint. smyrn. 5.47> ἄλλοι δ' ἄλλ' ἐπὶ ἔργα χέρας φέρον: ἀμφὶ δ' ἀλωαὶ
<quint. smyrn. 5.48> καρποῖς ἐβρίθοντο: μέλαινα δὲ γαῖα τεθήλει.
<quint. smyrn. 5.49> Αἰπύτατον δ' ἐτέτυκτο θεοκμήτῳ ἐπὶ ἔργῳ
<quint. smyrn. 5.50> καὶ τρηχὺ ζαθέης ̓Αρετῆς ὄρος: ἐν δὲ καὶ αὐτὴ
<quint. smyrn. 5.51> εἱστήκει φοίνικος ἐπεμβεβαυῖα κατ' ἄκρης
<quint. smyrn. 5.52> ὑψηλή, ψαύουσα πρὸς οὐρανόν: ἀμφὶ δὲ πάντη
<quint. smyrn. 5.53> ἀτραπιτοὶ θαμέεσσι διειργόμεναι σκοπέλοισιν
<quint. smyrn. 5.54> ἀνθρώπων ἀπέρυκον ἐῢν πάτον, οὕνεκα πολλοὶ
<quint. smyrn. 5.55> εἰσοπίσω χάζοντο τεθηπότες αἰπὰ κέλευθα,
<quint. smyrn. 5.56> παῦροι δ' ἱερὸν οἶμον ἀνήιον ἱδρώοντες.
<quint. smyrn. 5.57> ἐν δ' ἔσαν ἀμητῆρες ἀνὰ πλατὺν ὄγμον ἰόντες
<quint. smyrn. 5.58> σπεύδοντες δρεπάνῃσι νεήκεσι, τῶν δ' ὑπὸ χερσὶ
<quint. smyrn. 5.58a> ἤνυτο λήιον αὖον: ἐφεσπόμενοι δ' ἔσαν ἄλλοι
<quint. smyrn. 5.59> πολλοὶ ἀμαλλοδετῆρες: ἀέξετο δ' ἐς μέγα ἔργον.
<quint. smyrn. 5.60> ἐν δὲ βόες ζεύγλῃσιν ὑπ' αὐχένας αἰὲν ἔχοντες,
<quint. smyrn. 5.61> οἱ μὲν ἀπήνας εἷλκον ἐϋσταχύεσσιν ἀμάλλαις
<quint. smyrn. 5.62> βριθομένας, οἱ δ' αὖθις, ἀροτρεύεσκον ἀρούρας:
<quint. smyrn. 5.63> τῶν δὲ πέδον μετόπισθε μελαίνετο, τοὶ δ' ἐφέποντο
<quint. smyrn. 5.64> αἰζηοὶ μετὰ τοῖσι βοοσσόα κέντρα φέροντες
<quint. smyrn. 5.65> χερσὶν ἀμοιβαδίῃς: ἀνεφαίνετο δ' ἄσπετον ἔργον.
<quint. smyrn. 5.66> ἐν δ' αὐλοὶ κιθάραι τε παρ' εἰλαπίνῃσι πέλοντο:
<quint. smyrn. 5.67> ἐν δὲ νέων παρὰ ποσσὶ χοροὶ ἵσταντο γυναικῶν:
<quint. smyrn. 5.68> αἱ δ' ἄρ' ἔσαν ζωῇσιν ἀλίγκια ποιπνύουσαι.
<quint. smyrn. 5.69> ἄγχι δ' ἄρ' ὀρχηθμοῦ τε καὶ εὐφροσύνης ἐρατεινῆς
<quint. smyrn. 5.70> ἀφρὸν ἔτ' ἀμφὶ κόμῃσιν ἔχους' ἀνεδύετο πόντου
<quint. smyrn. 5.71> Κύπρις ἐϋστέφανος, τὴν δ' ̔́Ιμερος ἀμφεποτᾶτο
<quint. smyrn. 5.72> μειδιόων ἐρατεινὰ σύν ἠϋκόμοις Χαρίτεσσιν.
<quint. smyrn. 5.73> ἐν δ' ἄρ' ἔσαν Νηρῆος ὑπερθύμοιο θύγατρες
<quint. smyrn. 5.74> ἐξ ἁλὸς εὐρυπόροιο κασιγνήτην ἀνάγουσαι
<quint. smyrn. 5.75> ἐς γάμον Αἰακίδαο δαΐφρονος: ἀμφὶ δὲ πάντες
<quint. smyrn. 5.76> ἀθάνατοι δαίνυντο μακρὴν ἀνὰ Πηλίου ἄκρην:
<quint. smyrn. 5.77> ἀμφὶ δ' ἄρ' ὕδρηλοί τε καὶ εὐθαλέες λειμῶνες
<quint. smyrn. 5.78> ἔσκον ἀπειρεσίοισι κεκασμένοι ἄνθεσι ποίης,
<quint. smyrn. 5.79> ἄλσεά τε κρῆναί τε διειδέες ὕδατι καλῷ
<quint. smyrn. 5.80> νῆες δὲ στονόεσσαι ὑπὲρ πόντοιο φέροντο,
<quint. smyrn. 5.81> αἱ μὲν ἄρ' ἐσσύμεναι ἐπικάρσιαι, αἱ δὲ κατ' ἰθὺ
<quint. smyrn. 5.82> νισσόμεναι: περὶ δέ σφιν ἀέξετο κῦμ' ἀλεγεινὸν
<quint. smyrn. 5.83> ὀρνύμενον: ναῦται δὲ τεθηπότες ἄλλοθεν ἄλλος
<quint. smyrn. 5.84> ἐσσυμένας φοβέοντο καταιγίδας, ὡς ἐτεόν περ,
<quint. smyrn. 5.85> λαίφεα λεύκ' ἐρύοντες, ἵν' ἐκ θανάτοιο φύγσ2σιν:
<quint. smyrn. 5.86> οἱ δ' ἕζοντ' ἐπ' ἐρετμὰ πονεύμενοι: ἀμφὶ δὲ νηυσὶ
<quint. smyrn. 5.87> πυκνὸν ἐρεσσομένῃσι μέλας λευκαίνετο πόντος.
<quint. smyrn. 5.88> τοῖς δ' ἔπι κυδιόων μετὰ κήτεσιν εἰναλίοισιν
<quint. smyrn. 5.89> ἤσκητ' ̓Εννοσίγαιος: ἀελλόποδες δέ μιν ἵπποι
<quint. smyrn. 5.90> ὡς ἐτεὸν σπεύδοντες ὑπὲρ πόντοιο φέρεσκον
<quint. smyrn. 5.91> χρυσείῃ μάστιγι πεπληγότες: ἀμφὶ δὲ κῦμα
<quint. smyrn. 5.92> στόρνυτ' ἐπεσσυμένων, ὁμαλὴ δ' ἄρα πρόσθε γαλήνη
<quint. smyrn. 5.93> ἔπλετο: τοὶ δ' ἑκάτερθεν ἀολλέες ἀμφὶς ἄνακτα
<quint. smyrn. 5.94> ἀγρόμενοι δελφῖνες ἀπειρέσιον κεχάροντο
<quint. smyrn. 5.95> σαίνοντες βασιλῆα, κατ' ἠερόεν δ' ἁλὸς οἶδμα
<quint. smyrn. 5.96> νηχομένοις εἴδοντο καὶ ἀργύρεοί περ ἐόντες.
<quint. smyrn. 5.97> ἄλλα δὲ μυρία κεῖτο κατ' ἀσπίδα τεχνήεντα
<quint. smyrn. 5.98> χερσὶν ὑπ' ἀθανάτῃς πυκινόφρονος ̔Ηφαίστοιο:
<quint. smyrn. 5.99> πάντα δ' ἄρ' ἐστεφάνωτο βαθὺς ῥόος ̓Ωκεανοῖο,
<quint. smyrn. 5.100> οὕνεκ' ἔην ἔκτοσθε κατ' ἄντυγος, ᾗ ἔνι πᾶσα
<quint. smyrn. 5.101> ἀσπὶς ἐνεστήρικτο, δέδεντο δὲ δαίδαλα πάντα.
<quint. smyrn. 5.102> τῇ δ' ἄρα παρκατέκειτο κόρυς μέγα βεβριθυῖα:
<quint. smyrn. 5.103> Ζεὺς δέ οἱ ἀμφετέτυκτο μέγ' ἀσχαλόωντι ἐοικώς,
<quint. smyrn. 5.104> οὐρανῷ ἐμβεβαώς: περὶ δ' ἀθάνατοι πονέοντο
<quint. smyrn. 5.105> Τιτήνων ἐριδαινομένων Διὶ συμμεμαῶτες:
<quint. smyrn. 5.106> τοὺς δ' ἤδη κρατερὸν πῦρ ἄμφεχεν: ἐκ δὲ κεραυνοὶ
<quint. smyrn. 5.107> ἄλληκτοι νιφάδεσσιν ἐοικότες ἐξεχέοντο
<quint. smyrn. 5.108> οὐρανόθεν: Ζηνὸς γὰρ ἀάσπετον ὤρνυτο κάρτος:
<quint. smyrn. 5.109> οἱ δ' ἄρ' ἔτ' αἰθομένοισιν ἐοικότες ἀμπνείεσκον.
<quint. smyrn. 5.110> ἀμφὶ δὲ θώρηκος γύαλον παρεκέκλιτο καλὸν
<quint. smyrn. 5.111> ἄρρηκτον βριαρόν τε, τὸ χάνδανε Πηλείωνα.
<quint. smyrn. 5.112> κνημῖδες δ' ἤσκηντο πελώριαι: ἀμφὶ δ' ἐλαφραὶ
<quint. smyrn. 5.113> μούνῳ ἔσαν ̓Αχιλῆι μάλα στιβαραί περ ἐοῦσαι.
<quint. smyrn. 5.114> ἀγχόθι δ' ἄσχετον ἆορ ἄδην περιμαρμαίρεσκε
<quint. smyrn. 5.115> χρυσείῳ τελαμῶνι κεκασμένον ἀργυρέῳ τε
<quint. smyrn. 5.116> κουλεῷ ᾧ ἔπι κώπη ἀρηραμένη ἐλέφαντος
<quint. smyrn. 5.117> θεσπεσίοις τεύχεσσι μετέπρεπε παμφανόωσα.
<quint. smyrn. 5.118> τοῖς δὲ παρεκτετάνυστο κατὰ χθονὸς ὄβριμον ἔγχος,
<quint. smyrn. 5.119> Πηλιὰς ὑψικόμῃσιν ἐειδομένη ἐλάτῃσι
<quint. smyrn. 5.120> λύθρου ἔτι πνείουσα καὶ αἵματος ̔Εκτορέοιο.
<quint. smyrn. 5.121> καὶ τότ' ἐν ̓Αργείοισι Θέτις κυανοκρήδεμνος
<quint. smyrn. 5.122> θεσπέσιον φάτο μῦθον ἀκηχεμένη ̓Αχιλῆος:
<quint. smyrn. 5.123> “νῦν μὲν δὴ κατ' ἀγῶνος ἀέθλια πάντα τελέσθη,
<quint. smyrn. 5.124> ὅσς' ἐπὶ παιδὶ θανόντι μέγ' ἀχνυμένη κατέθηκα:
<quint. smyrn. 5.125> ἀλλ' ἴτω ὅς τ' ἐσάωσε νέκυν καὶ ἄριστος ̓Αχαιῶν,
<quint. smyrn. 5.126> καί νύ κέ οἱ θηητὰ καὶ ἄμβροτα τεύχἐ ἕσασθαι
<quint. smyrn. 5.127> δώσω, ἅ καὶ μακάρεσσι μέγ' εὔαδεν ἀθανάτοισιν.”
<quint. smyrn. 5.128> ὥς φάτο: τοὶ δ' ἀνόρουσαν ἐριδμαίνοντ' ἐπέεσσιν
<quint. smyrn. 5.129> υἱὸς Λαέρταο καὶ ἀντιθέου Τελαμῶνος
<quint. smyrn. 5.130> Αἴας, ὅς μέγα πάντας ὑπείρεχεν ἐν Δαναοῖσιν,
<quint. smyrn. 5.131> ἀστὴρ ὡς ἀρίδηλος ἀν' οὐρανὸν αἰγλήεντα
<quint. smyrn. 5.132> ἕσπερος, ὅς μέγα πᾶσι μετ' ἀστράσι παμφαίνησι:
<quint. smyrn. 5.133> τῷ εἰκὼς τεύχεσσι παρίστατο Πηλείδαο:
<quint. smyrn. 5.134> ᾔτεε δ' ̓Ιδομενῆα κριτὴν καὶ Νηλέος υἷα
<quint. smyrn. 5.135> ἠδ' ἄρα μητιόεντ' ̓Αγαμέμνονα: τοὺς γὰρ ἐώλπει
<quint. smyrn. 5.136> ἴδμεναι ἀτρεκέως ἐρικυδέος ἔργα μόθοιο:
<quint. smyrn. 5.137> ὥς δ' αὕτως ̓Οδυσεὺς κείνοις ἐπὶ πάγχυ πεποίθει:
<quint. smyrn. 5.138> οἱ γὰρ ἔσαν πινυτοὶ καὶ ἀμύμονες ἐν Δαναοῖσι.
<quint. smyrn. 5.139> Νέστωρ δ' ̓Ιδομενῆι καὶ ̓Ατρέος υἱέϊ δίῳ
<quint. smyrn. 5.140> ἄμφω ἐελδομένοισιν ἔπος φάτο νόσφιν ἀπ' ἄλλων:
<quint. smyrn. 5.141> “ὦ φίλοι, ἦ μέγα πῆμα καὶ ἄσχετον ἤματι τῷδε
<quint. smyrn. 5.142> ἡμῖν συμφορέουσιν ἀκηδέες Οὐρανίωνες
<quint. smyrn. 5.143> Αἴαντος μεγάλοιο περιφραδέος τ' ̓Οδυσῆος
<quint. smyrn. 5.144> ἐσσυμένων ἐπὶ δῆριν ἀάσχετον ἀργαλέην τε:
<quint. smyrn. 5.145> τῶν γάρ ῥ' ὁπποτέρῳ δώῃ θεὸς εὖχος ἀρέσθαι
<quint. smyrn. 5.146> γηθήσει κατὰ θυμόν, ὁ δ' αὖ μέγα πένθος ἀέξει
<quint. smyrn. 5.147> πάντας ἀτεμβόμενος Δαναούς, περὶ δ' ἔξοχα πάντων
<quint. smyrn. 5.148> ἡμέας: οὐδ' ἔτι κεῖνος ἐν ἡμῖν ὡς τὸ πάροιθε
<quint. smyrn. 5.149> στήσεται ἐν πολέμῳ: μέγα δ' ἔσσεται ἄλγος ̓Αχαιοῖς,
<quint. smyrn. 5.150> κείνων ὅντινα δεινὸς ἕλῃ χόλος, οὕνεκα πάντων
<quint. smyrn. 5.151> ἡρώων προφέρουσιν, ὁ μὲν πολέμῳ, ὁ δὲ βουλῇ.
<quint. smyrn. 5.152> ἀλλ' ἄγ' ἐμοὶ πείθεσθον, ἐπεί ῥα γεραίτερός εἰμι
<quint. smyrn. 5.153> λίην, οὐκ ὀλίγον περ, ἔχω δ' ἐπὶ γήραϊ πολλῷ
<quint. smyrn. 5.154> καὶ νόον, οὕνεκεν ἐσθλὰ καὶ ἄλγεα πολλὰ μόγησα:
<quint. smyrn. 5.155> αἰεὶ δ' ἐν βουλῇσι γέρων πολύϊδρις ἀμείνων
<quint. smyrn. 5.156> ὁπλοτέρου πέλει ἀνδρός, ἐπεὶ μάλα μυρία οἶδε:
<quint. smyrn. 5.157> τοὔνεκα Τρωσὶν ἐφῶμεν ἐΰφροσι [ταῦτα] δικάσσαι
<quint. smyrn. 5.158> ἀντιθέῳ τ' Αἴαντι φιλοπτολέμῳ τ' ̓Οδυσῆι,
<quint. smyrn. 5.158a> ὅντινα δήιοι ἄνδρες ὑποτρομέουσι μάλιστα,
<quint. smyrn. 5.159> ἠδ' ὅτις ἐξεσάωσε νέκυν Πηληιάδαο
<quint. smyrn. 5.160> ἐξ ὀλοοῦ πολέμοιο: δορύκτητοι γὰρ ἐν ἡμῖν
<quint. smyrn. 5.161> πολλοὶ Τρῶες ἔασι νεοδμήτῳ ὑπ' ἀνάγκῃ:
<quint. smyrn. 5.162> οἵ ῥα δίκην ἰθεῖαν ἐπὶ σφίσι ποιήσονται.
<quint. smyrn. 5.163> οὔτινι ἦρα φέροντες, ἐπεὶ μάλα πάντας ̓Αχαιοὺς
<quint. smyrn. 5.164> ἶσον ἀπεχθαίρουσι κακῆς μεμνημένοι ἄτης.”
<quint. smyrn. 5.165> ὥς φάμενον προσέειπεν ἐϋμμελίης ̓Αγαμέμνων:
<quint. smyrn. 5.166> “ὦ γέρον, ὡς οὔτις πινυτώτερος ἄλλος ἐν ἡμῖν
<quint. smyrn. 5.167> σεῖο πέλει Δαναῶν οὔτ' ἂρ νέος οὔτε παλαιός,
<quint. smyrn. 5.168> ὅς φῂς ̓Αργείοισιν ἀνηλεγέως χαλεπῆναι
<quint. smyrn. 5.169> ἄνδρα τόν, ὅντινα τῶνδε θεοὶ μετόπισθε βάλωνται
<quint. smyrn. 5.170> νίκης: οἱ γὰρ ἄριστοι ἐπὶ σφίσι δηριόωνται:
<quint. smyrn. 5.171> καί ῥά μοι ἔνδοθεν ἦτορ ἐνὶ φρεσὶ ταῦτα μενοινᾷ,
<quint. smyrn. 5.172> ὄφρα δορυκτήτοισι δικασπολίην ὀπάσωμεν:
<quint. smyrn. 5.173> τοὺς καὶ ἀτεμβόμενός τις ὀλέθρια μήσεται ἔργα
<quint. smyrn. 5.174> Τρωσὶν ἐϋπτολέμοισι, χόλον δ' οὐκ ἄμμιν ὀπάσσει.”
<quint. smyrn. 5.175> ὣς φάτο: τοὶ δ' ἕνα θυμὸν ἐνὶ στέρνοισιν ἔχοντες
<quint. smyrn. 5.176> ἀμφαδὸν ἠνήναντο δικασπολίην ἀλεγεινήν:
<quint. smyrn. 5.177> τῶν δ' ἄρ' ἀναινομένων Τρώων ἐρικυδέες υἷες
<quint. smyrn. 5.178> ἕζοντ' ἐν μέσσοισι δορύκτητοί περ ἐόντες,
<quint. smyrn. 5.179> ὄφρα θέμιν καὶ νεῖκος ἀρήιον ἰθύνωσιν.
<quint. smyrn. 5.180> Αἴας δ' ἐν μέσσοισι μέγ' ἀσχαλόων φάτο μῦθον:
<quint. smyrn. 5.181> “ὦ ̓Οδυσεῦ φρένας αἰνέ, τί τοι νόον ἤπαφε δαίμων
<quint. smyrn. 5.182> ἶσον ἐμοὶ φρονέειν περὶ κάρτεος ἀκαμάτοιο;
<quint. smyrn. 5.183> ἦ φῂς αἰνὸν ὅμιλον ἐρυκακέειν ̓Αχιλῆος
<quint. smyrn. 5.184> βλημένου ἐν κονίῃσιν, ὅτ' ἀμφί ἑ Τρῶες ἔβησαν,
<quint. smyrn. 5.185> ὁππότ' ἐγὼ κείνοισι φόνον στονόεντ' ἐφέηκα
<quint. smyrn. 5.186> σεῖο καταπτώσσοντος; ἐπεί νύ σε γείνατο μήτηρ
<quint. smyrn. 5.187> δείλαιον καὶ ἄναλκιν, ἀφαυρότερόν περ ἐμεῖο,
<quint. smyrn. 5.188> ὅσσον τίς τε κύων μεγαλοβρύχοιο λέοντος:
<quint. smyrn. 5.189> οὐ γάρ τοι στέρνοισι πέλει μενεδήιον ἦτορ,
<quint. smyrn. 5.190> ἀλλὰ σοὶ ἀμφιμέμηλε δόλος καὶ ἀτάσθαλα ἔργα.
<quint. smyrn. 5.191> ἠὲ τόδ' ἐξελάθου, ὅτ' ἐς ̓Ιλίου ἱερὸν ἄστυ
<quint. smyrn. 5.192> ἐλθέμεναι ἀλέεινες ἅμ' ἀγρομένοισιν ̓Αχαιοῖς,
<quint. smyrn. 5.193> καί σε καταπτώσσοντα καὶ οὐκ ἐθέλοντ' ἐφέπεσθαι
<quint. smyrn. 5.194> ἤγαγον ̓Ατρεῖδαι; ὡς μὴ ὤφειλες ἱκέσθαι:
<quint. smyrn. 5.195> σῇς γὰρ ὑπ' ἐννεσίῃσι κλυτὸν Ποιάντιον υἷα
<quint. smyrn. 5.196> Λήμνῳ ἐν ἠγαθέῃ λίπομεν μεγάλα στενάχοντα:
<quint. smyrn. 5.197> οὐκ οἴῳ δ' ἄρα τῷ γε λυγρὴν ἐπεμήσαο λώβην,
<quint. smyrn. 5.198> ἀλλὰ καὶ ἀντιθέῳ Παλαμήδεϊ θῆκας ὄλεθρον,
<quint. smyrn. 5.199> ὃς σέο φέρτερος ἔσκε βίῃ καὶ ἐΰφρονι βουλῇ.
<quint. smyrn. 5.200> νῦν δ' ἤδη καὶ ἐμεῖο καταντίον ἐλθέμεν ἔτλης,
<quint. smyrn. 5.201> οὔτ' εὐεργεσίης μεμνημένος, οὔτε τι θυμῷ
<quint. smyrn. 5.202> ἁζόμενος σέο πολλὸν ὑπέρτερον, ὅς ς' ἐνὶ χάρμῃ
<quint. smyrn. 5.203> ἐξεσάωσα πάροιθεν ὑποτρομέοντα κυδοιμὸν
<quint. smyrn. 5.204> δυσμενέων, ὅτε ς' ἄλλοι ἀνὰ μόθον οἰωθέντα
<quint. smyrn. 5.205> κάλλιπον ἐν δηίων ὁμάδῳ φεύγοντα καὶ αὐτόν:
<quint. smyrn. 5.206> ὡς ὄφελον καὶ ἐμεῖο θρασὺ σθένος ἐν δαῒ κείνῃ
<quint. smyrn. 5.207> αὐτὸς Ζεὺς ἐφόβησεν ἀπ' αἰθέρος, ὄφρα σε Τρῶες
<quint. smyrn. 5.208> ἀμφιτόμοις ξιφέεσσι διαμελεϊστὶ κέδασσαν
<quint. smyrn. 5.209> δαῖτα κυσὶ σφετέροισι, καὶ οὐκ ἂν ἐμεῖο μενοίνας
<quint. smyrn. 5.210> ἐλθέμεναι κατέναντα δολοφροσύνῃσι πεποιθώς.
<quint. smyrn. 5.211> σχέτλιε, τίπτε βίῃ πολὺ φέρτατος ἔμμεναι ἄλλων
<quint. smyrn. 5.212> εὐχόμενος μέσσοισιν ἔχεις νέας, οὐδέ τι θυμῷ
<quint. smyrn. 5.213> ἔτλης ὥσπερ ἔγωγε θοὰς ἔκτοσθεν ἐρύσσαι
<quint. smyrn. 5.214> νῆας; ἐπεί νύ σε τάρβος ἐπήιεν. οὐδὲ μὲν αἰνὸν
<quint. smyrn. 5.215> πῦρ νηῶν ἀπάλαλκες: ἐγὼ δ' ὑπ' ἀταρβέϊ θυμῷ
<quint. smyrn. 5.216> ἔστην καὶ πυρὸς ἄντα καὶ ̔́Εκτορος, ὅς μοι ὕπεικε
<quint. smyrn. 5.217> πάντη ἐν ὑσμίνῃ: σὺ δέ μιν περιδείδιες αἰεί.
<quint. smyrn. 5.218> ὡς ὄφελον τόδε νῶιν ἐνὶ πτολέμῳ τις ἄεθλον
<quint. smyrn. 5.219> θῆκεν, ὅτ' ἀμφ' ̓Αχιλῆι δεδουπότι δῆρις ὀρώρει,
<quint. smyrn. 5.220> ὄφρ' ἐκ δυσμενέων με καὶ ἀργαλέοιο κυδοιμοῦ
<quint. smyrn. 5.221> ἔδρακες ἔντεα καλὰ ποτὶ κλισίας φορέοντα
<quint. smyrn. 5.222> αὐτῷ ὁμῶς ̓Αχιλῆι δαΐφρονι: νῦν δ' ἄρα μύθων
<quint. smyrn. 5.223> ἰδρείῃ πίσυνος μεγάλων ἐπιμαίεαι ἔργων:
<quint. smyrn. 5.224> οὐ γάρ τοι σθένος ἐστὶν ἐν ἔντεσιν ἀκαμάτοισι
<quint. smyrn. 5.225> δύμεναι Αἰακίδαο δαΐφρονος, οὐδὲ μέγ' ἔγχος
<quint. smyrn. 5.226> νωμῆσαι παλάμῃσιν: ἐμοὶ δ' ἄρα πάντα τέτυκται
<quint. smyrn. 5.227> ἄρμενα, καί μοι ἔοικε φορήμεναι ἀγλαὰ τεύχη
<quint. smyrn. 5.228> οὔτι καταισχύνοντι θεοῦ περικαλλέα δῶρα.
<quint. smyrn. 5.229> ἀλλὰ τί ἢ μύθοισιν ἐριδμαίνοντε κακοῖσιν
<quint. smyrn. 5.230> ἕσταμεν ἀμφ' ̓Αχιλῆος ἀμύμονος ἀγλαὰ τεύχη;
<quint. smyrn. 5.230a> ἀλλ' ἄγε χαλκείῃς πειρήσομεν ἐγχείῃσιν
<quint. smyrn. 5.231> ὅστις φέρτερός ἐστιν ἐνὶ φθισήνορι χάρμῃ
<quint. smyrn. 5.232> ἀλκῆς γὰρ τόδ' ἄεθλον ἀρήιον, οὐκ ἀλεγεινῶν
<quint. smyrn. 5.233> θῆκεν ἐνὶ μέσσοισιν ἐπέων Θέτις ἀργυρόπεζα:
<quint. smyrn. 5.234> μύθων δ' εἰν ἀγορῇ χρειὼ πέλει ἀνθρώποισιν:
<quint. smyrn. 5.235> οἶδα γὰρ ὡς σέο πολλὸν ἀγαυότερος καὶ ἀρείων
<quint. smyrn. 5.236> εἰμί: γένος δέ μοί ἐστιν, ὅθεν μεγάλῳ ̓Αχιλῆι.”
<quint. smyrn. 5.237> ὣς φάτο: τὸν δ' ἀλεγεινὰ παραβλήδην ἐνένιπεν
<quint. smyrn. 5.238> υἱὸς Λαέρταο πολύτροπα μήδεα νωμῶν:
<quint. smyrn. 5.239> “Αἶαν ἀμετροεπές, τί νύ μοι τόσα μὰψ ἀγορεύεις;
<quint. smyrn. 5.240> οὐτιδανόν τέ μ' ἔφησθα καὶ ἀργαλέον καὶ ἄναλκιν
<quint. smyrn. 5.241> ἔμμεναι, ὃς σέο πολλὸν ὑπέρτερος εὔχομαι εἶναι
<quint. smyrn. 5.242> μήδεσι καὶ μύθοισι, τά τ' ἀνδράσι κάρτος ἀέξει:
<quint. smyrn. 5.243> καὶ γάρ τ' ἠλίβατον πέτρην ἄρρηκτον ἐοῦσαν
<quint. smyrn. 5.244> μήτι ὑποτμήγουσιν ἐν οὔρεσι λατόμοι ἄνδρες
<quint. smyrn. 5.245> ῥηιδίως, μήτι δὲ μέγαν βαρυηχέα πόντον
<quint. smyrn. 5.246> ναῦται ὑπεκπερόωσιν, ὅτ' ἄσπετα κυμαίνηται:
<quint. smyrn. 5.247> τέχνῃσιν δ' ἀγρόται κρατεροὺς δαμόωσι λέοντας
<quint. smyrn. 5.248> πορδάλιάς τε σύας τε καὶ ἄλλων ἔθνεα θηρῶν:
<quint. smyrn. 5.249> ταῦροι δ' ὀβριμόθυμοι ὑπὸ ζεύγλαις δαμόωνται
<quint. smyrn. 5.250> ἀνθρώπων ἰότητι: νόῳ δέ τε πάντα τελεῖται.
<quint. smyrn. 5.251> αἰεὶ δ' ἀφραδέος πέλει ἀνέρος ἀμφὶ πόνοισι
<quint. smyrn. 5.252> πᾶσι καὶ ἐν βουλῇσιν ἀνὴρ πολύϊδρις ἀμείνων:
<quint. smyrn. 5.253> τοὔνεκ' ἐϋφρονέοντα θρασὺς πάϊς Οἰνείδαο
<quint. smyrn. 5.254> λέξατό μ' ἐκ πάντων ἐπιτάρροθον, ὄφρ' ἀφίκωμαι
<quint. smyrn. 5.255> ἐς φύλακας: μέγα δ' ἔργον ὁμῶς ἐτελέσσαμεν ἄμφω:
<quint. smyrn. 5.256> καὶ δ' αὐτὸν Πηλῆος ἐϋσθενέος κλυτὸν υἷα
<quint. smyrn. 5.257> ἤγαγον ̓Ατρείδῃσιν ἐπίρροθον: ἢν δὲ καὶ ἄλλου
<quint. smyrn. 5.258> ἥρωος χρειώ τις ἐν ̓Αργείοισι πέληται,
<quint. smyrn. 5.259> οὐδ' ὅγε χερσὶ τεῇσιν ἐλεύσεται, οὐδὲ μὲν ἄλλων
<quint. smyrn. 5.260> ̓Αργείων βουλῇσιν, ἐγὼ δέ ἑ μοῦνος ̓Αχαιῶν
<quint. smyrn. 5.261> ἄξω μειλιχίοισι παραυδήσας ἐπέεσσι
<quint. smyrn. 5.262> δῆριν ἐς αἰζηῶν: μέγα γὰρ κράτος ἀνδράσι μῦθος
<quint. smyrn. 5.263> γίνετ' ἐϋφροσύνῃ μεμελημένος: ἠνορέη δὲ
<quint. smyrn. 5.264> ἄπρηκτος τελέθει μέγεθός τ' εἰς οὐδὲν ἀέξει
<quint. smyrn. 5.265> ἀνέρος, εἰ μή οἱ πινυτὴ ἐπὶ μῆτις ἕπηται.
<quint. smyrn. 5.266> αὐτὰρ ἐμοὶ καὶ κάρτος ὁμῶς καὶ μῆτιν ὄπασσαν
<quint. smyrn. 5.267> ἀθάνατοι: τεῦξαν δὲ μέγ' ̓Αργείοισιν ὄνειαρ.
<quint. smyrn. 5.268> οὐδὲ μὲν ὡς σώ μ' ἔφησθα πάρος φεύγοντα σάωσας
<quint. smyrn. 5.269> δηίου ἐξ ἐνοπῆς: οὐ γὰρ φύγον, ἀλλ' ἅμα πάντας
<quint. smyrn. 5.270> Τρῶας ἐπεσσυμένους μένον ἔμπεδον: οἱ δ' ἐπέχυντο
<quint. smyrn. 5.271> ἀλκῇ μαιμώωντες: ἐγὼ δ' ὑπὸ κάρτεϊ χειρῶν
<quint. smyrn. 5.272> πολλῶν θυμὸν ἔλυσα: σὺ δ' οὐκ ἄρ' ἐτήτυμα βάζεις:
<quint. smyrn. 5.273> οὐ γὰρ ἔμοιγ' ἐπάμυνας ἀνὰ μόθον ἀλλὰ σοὶ αὐτῷ
<quint. smyrn. 5.274> ἔστης ἦρα φέρων, μή τίς νύ σε δουρὶ δαμάσσῃ
<quint. smyrn. 5.275> φεύγοντ' ἐκ πολέμοιο. νέας δ' ἐς μέσσον ἔρυσσα
<quint. smyrn. 5.276> οὔτι περιτρομέων δηίων μένος, ἀλλ' ἵνα μῆχος
<quint. smyrn. 5.277> αἰὲν ἅμ' ̓Ατρείδῃσιν ὑπὲρ πολέμοιο φέρωμαι:
<quint. smyrn. 5.278> καὶ σὺ μὲν ἔκτοσθε στήσας νέας: αὐτὰρ ἔγωγε
<quint. smyrn. 5.279> αὐτὸν ἀεικίσσας πληγῇς ὑπὸ λευγαλέῃσιν
<quint. smyrn. 5.280> ἐς Τρώων πτολίεθρον ἐσήλυθον, ὄφρα πύθωμαι,
<quint. smyrn. 5.281> ὁππόσα μητιόωνται ὑπὲρ πολέμου ἀλεγεινοῦ.
<quint. smyrn. 5.282> οὐδὲ μὲν ̔́Εκτορος ἔγχος ἐδείδιον, ἀλλὰ καὶ αὐτὸς
<quint. smyrn. 5.283> ἐν πρώτοις ἀνόρουσα μαχέσσασθαι μενεαίνων
<quint. smyrn. 5.284> κείνῳ, ὅτ' ἠνορέῃ πίσυνος προκαλέσσατο πάντας.
<quint. smyrn. 5.285> νῦν δέ σευ ἀμφ' ̓Αχιλῆι πολὺ πλέονας κτάνον ἄνδρας
<quint. smyrn. 5.286> δυσμενέων, ἐσάωσα δ' ὁμῶς τεύχεσσι θανόντα.
<quint. smyrn. 5.287> οὐδέ μὲν ἐγχείην τρομέω σέθεν, ἀλλά με λυγρὸν
<quint. smyrn. 5.288> ἕλκος ἔτ' ἀμφ' ὀδύνῃς περινίσσεται εἵνεκα τευχέων
<quint. smyrn. 5.289> τῶνδ' ὑπερουτηθέντα δαϊκταμένου τ' ̓Αχιλῆος:
<quint. smyrn. 5.290> καὶ δ' ἐμοὶ ὡς ̓Αχιλῆι πέλει Διὸς ἔξοχον αἷμα.”
<quint. smyrn. 5.291> ὣς ἄρ' ἔφη: τὸν δ' αὖθις ἀμείβετο καρτερὸς Αἴας:
<quint. smyrn. 5.292> “ὦ ̓Οδυσεῦ δολομῆτα καὶ ἀργαλεώτατε πάντων,
<quint. smyrn. 5.293> οὔ νύ ς' ἐκεῖς' ἐνόησα πονεύμενον, οὐδέ τις ἄλλος
<quint. smyrn. 5.294> ̓Αργείων, ὅτε Τρῶες ̓Αχιλλέα δῃωθέντα
<quint. smyrn. 5.295> ἑλκέμεναι μενέαινον: ἐγὼ δ ὑπὸ δουρὶ καὶ ἀλκῇ
<quint. smyrn. 5.296> τῶν μὲν γούνατ' ἔλυσα κατὰ μόθον, οὓς δ' ἐφόβησα
<quint. smyrn. 5.297> αἰὲν ἐπεσσύμενος: τοὶ δ' ἀργαλέως φοβέοντο
<quint. smyrn. 5.298> χήνεσιν ἢ γεράνοισιν ἐοικότες, οἷς ἐπορούσῃ
<quint. smyrn. 5.299> αἰετὸς ἠιόεν πεδίον κάτα βοσκομένοισιν:
<quint. smyrn. 5.300> ὣς Τρῶες πτώσσοντες ἐμὸν δόρυ καὶ θοὸν ἆορ
<quint. smyrn. 5.301> ̓́Ιλιον ἐς κατέδυσαν ἀλευάμενοι μέγα πῆμα.
<quint. smyrn. 5.302> σοὶ δὲ καὶ εἰ τότε κάρτος ἐπήλυθεν, οὔτι μευ ἄγχι
<quint. smyrn. 5.303> μάρναο δυσμενέεσσιν, ἑκὰς δέ που ἦσθα καὶ αὐτὸς
<quint. smyrn. 5.304> ἀμφ' ἄλλῃσι φάλαγξι πονεύμενος, οὐ περὶ νεκρῷ
<quint. smyrn. 5.305> ἀντιθέου ̓Αχιλῆος, ὅπου μάλα δῆρις ὀρώρει.”
<quint. smyrn. 5.306> ὣς φάτο: τὸν δ' ̓Οδυσῆος ἀμείβετο κερδαλέον κῆρ:
<quint. smyrn. 5.307> “Αἶαν, ἐγὼν οὐ σεῖο κακώτερος ἔλπομαι εἶναι
<quint. smyrn. 5.308> οὐ νόον οὐδὲ βίην, εἰ καὶ μάλα φαίδιμος ἐσσί:
<quint. smyrn. 5.309> ἀλλὰ νόῳ μὲν ἔγωγε πολὺ προφερέ1στερός εἰμι
<quint. smyrn. 5.310> σεῖο μετ' ̓Αργείοισι, βίῃ δέ τοι ἀμφήριστος
<quint. smyrn. 5.311> ἢ καὶ ἀγαυότερος: τὸ δέ που καὶ Τρῶες ἴσασιν,
<quint. smyrn. 5.312> οἵ με μέγα τρομέουσι καὶ ἢν ἀπάτερθεν ἴδωνται.
<quint. smyrn. 5.313> καὶ δ' αὐτὸς σάφα οἶδας ἐμὸν μένος ἠδὲ καὶ ἄλλοι
<quint. smyrn. 5.314> ἀμφὶ παλαισμοσύνῃ πολυτειρέϊ πολλὰ μογήσας,
<quint. smyrn. 5.315> ὁππότε δὴ περὶ σῆμα δαϊκταμένου Πατρόκλοιο
<quint. smyrn. 5.316> Πηλείδης ἐρίθυμος ἀγακλυτὰ θῆκεν ἄεθλα.”
<quint. smyrn. 5.317> ὣς φάτο Λαέρταο κλυτὸς πάϊς ἀντιθέοιο.
<quint. smyrn. 5.318> καὶ τότε Τρώιοι υἷες ἔριν δικάσαντ' ἀλεγεινὴν
<quint. smyrn. 5.319> αἰζηῶν: νίκην δὲ καὶ ἄμβροτα τεύχεα δῶκαν
<quint. smyrn. 5.320> πάντες ὁμοφρονέοντες ἐϋπτολέμῳ ̓Οδυσῆι:
<quint. smyrn. 5.321> τοῦ δ' ἄμοτον γήθησε νόος: στονάχησε δὲ λαός.
<quint. smyrn. 5.322> παχνώθη δ' Αἴαντος ἐῢ σθένος: αἶψα δ' ἄρ' αὐτῷ
<quint. smyrn. 5.323> ἄτη ἀνιηρὴ περικάππεσε: πὰν δέ οἱ εἴσω
<quint. smyrn. 5.324> ἔζεσε φοίνιον αἷμα: χολὴ δ' ὑπερέβλυσεν αἰνή:
<quint. smyrn. 5.325> ἥπατι δ' ἔγκατ' ἔμικτο: περὶ κραδίην δ' ἀλεγεινὸν
<quint. smyrn. 5.326> ἷξεν ἄχος, καὶ δριμὺ δι' ἐγκεφάλοιο θεμέθλων
<quint. smyrn. 5.327> ἐσσύμενον μήνιγγας ἄδην ἀμφήλυθεν ἄλγος,
<quint. smyrn. 5.328> σὺν δ' ἔχεεν νόον ἀνδρός: ἐπὶ χθονὶ δ' ὄμματα πήξας
<quint. smyrn. 5.329> ἔστη ἀκινήτῳ ἐναλίγκιος: ἀμφὶ δ' ἑταῖροι
<quint. smyrn. 5.330> ἀχνύμενοί μιν ἄγεσκον ἐϋπρώρους ἐπὶ νῆας
<quint. smyrn. 5.331> πολλὰ παρηγορέοντες: ὁ δ' ὑστατίην ποσὶν οἶμον
<quint. smyrn. 5.332> ἤιεν οὐκ ἐθέλων: σχεδόθεν δέ οἱ ἕσπετο Μοῖρα.
<quint. smyrn. 5.333> ἀλλ' ὅτε δὴ κατὰ νῆας ἔβαν καὶ ἀπείρονα πόντον,
<quint. smyrn. 5.334> ̓Αργεῖοι δόρποιο μεμαότες ἠδὲ καὶ ὕπνου,
<quint. smyrn. 5.335> καὶ τότ' ἔσω μεγάλοιο Θέτις κατεδύσατο πόντου:
<quint. smyrn. 5.336> σὺν δέ οἱ ἄλλαι ἴσαν Νηρηίδες: ἀμφὶ δ' ἄρα σφι
<quint. smyrn. 5.337> νήχετο κήτεα πολλά, τά, τά τε τρέφει ἁλμυρὸν οἶδμα.
<quint. smyrn. 5.338> αἱ δὲ μέγα σκύζοντο Προμηθέϊ μητιόεντι
<quint. smyrn. 5.339> μνώμεναι, ὡς κείνοιο θεοπροπίῃσι Κρονίων
<quint. smyrn. 5.340> δῶκε Θέτιν Πηλῆι καὶ καὶ οὐκ ἐθέλουσαν ἄγεσθαι.
<quint. smyrn. 5.341> Κυμοθόη δ' ἐν τῇσι μέγ' ἀσχαλόως' ἀγόρευεν:
<quint. smyrn. 5.342> “ὤ πόποι, ὡς ὅ γε λυγρὸς ἐπάξια πήμαθ' ὑπέτλη
<quint. smyrn. 5.343> δεσμῷ ἐν ἀρρήκτῳ, ὅτε οἱ μέγας αἰετὸς ἧπαρ
<quint. smyrn. 5.344> κεῖρεν ἀεξόμενον κατὰ νηδύος ἔνδοθι δύνων.”
<quint. smyrn. 5.345> ὣς φάτο Κυμοθόη κυανοπ λοκάμοις ἁλίῃσιν.
<quint. smyrn. 5.346> ἠέλιος δ' ἀπόρουσεν, ἐπεσκιόωντο δ' ἀλωαὶ
<quint. smyrn. 5.347> νυκτὸς ἐπεσσυμένης, ἐπεκίδνατο δ' οὐρανὸν ἄστρα.
<quint. smyrn. 5.348> ̓Αργεῖοι δ' ἐπὶ νηυσὶ τανυπρώροισιν ἴαυον
<quint. smyrn. 5.349> ὕπνῳ ὑπ' ἀμβροσίῳ δεδμημένοι ἠδὲ καὶ οἴνῳ
<quint. smyrn. 5.350> ἡδέϊ, τὸν Κρήτηθε παρ' ̓Ιδομενῆος ἀγαυοῦ
<quint. smyrn. 5.351> ναῦται ὑπὲρ πόντοιο πολυκλύστοιο φέρεσκον.
<quint. smyrn. 5.352> Αἴας δ' ̓Αργείοισι χολούμενος οὔτ' ἄρα δόρπου
<quint. smyrn. 5.353> μνήσατ' ἐνὶ κλισίῃ μελιηδέος, οὔτε μιν ὕπνος
<quint. smyrn. 5.354> ἄμφεχεν, ἀλλ' ὅ γ' ἑοῖσιν ἐν ἔντεσι δύσατο θύων:
<quint. smyrn. 5.355> εἵλετο δὲ ξίφος ὀξύ, καὶ ἄσπετα πορφύρεσκεν,
<quint. smyrn. 5.356> ἢ ὅ γ' ἐνιπρήσῃ νῆας καὶ πάντας ὀλέσσῃ
<quint. smyrn. 5.357> ̓Αργείους, ἢ μοῦνον ὑπὸ ξίφεϊ στονόεντι
<quint. smyrn. 5.358> δῃώσῃ μελεϊστὶ θοῶς δολόεντ' ̓Οδυσῆα.
<quint. smyrn. 5.359> καὶ τὰ μὲν ὥς ὥρμαινε, τὰ δὴ τάχα πάντ' ἐτέλεσσεν,
<quint. smyrn. 5.360> εἰ μή οἱ Τριτωνὶς ἀάσχετον ἔμβαλε λύσσαν:
<quint. smyrn. 5.361> κήδετο γὰρ φρεσὶν ᾗσι πολυτλήτου ̓Οδυσῆος
<quint. smyrn. 5.362> ἱρῶν μνωομένη, τά οἱ ἔμπεδα κεῖνος ἔρεξε:
<quint. smyrn. 5.363> τοὔνεκα δὴ μεγάλοιο μένος Τελαμωνιάδαο
<quint. smyrn. 5.364> τρέψεν ἀπ' ̓Αργείων. ὁ δ' ἄρ' ἤιε λαίλαπι ἶσος
<quint. smyrn. 5.365> σμερδαλέῃ στυγερῇσι καταιγίσι βεβριθυίῃ,
<quint. smyrn. 5.366> ἥ τε φέρει ναύτῃσι τέρας κρυεροῖο φόβοιο,
<quint. smyrn. 5.367> Πληιὰς εὖτ' ἀκάμαντος ἐς ὠκεανοῖο ῥέεθρα
<quint. smyrn. 5.368> δύεθ' ὑποπτώσσουσα περικλυτὸν ̓Ωρίωνα,
<quint. smyrn. 5.369> ἠέρα συγκλονέουσα, μέμηνε δὲ χείματι πόντος:
<quint. smyrn. 5.370> τῇ εἰκὼς οἴμησεν, ὅπῃ μιν γυῖα φέρεσκον.
<quint. smyrn. 5.371> πάντη δ' ἀμφιθέεσκεν ἀναιδέϊ θηρὶ ἐοικώς,
<quint. smyrn. 5.372> ὅς τε βαθυσκοπέλοιο διέσσυται ἄγκεα βήσσης
<quint. smyrn. 5.373> ἀφριόων γενύεσσι καὶ ἄλγεα πολλὰ μενοινῶν
<quint. smyrn. 5.374> ἢ κυσὶν ἢ ἀγρόταις, οἵ οἱ τέκνα δῃώσωνται
<quint. smyrn. 5.375> ἄντρων ἐξερύσαντες, ὁ δ' ἀμφὶ γένυσσι βεβρυχώς,
<quint. smyrn. 5.376> εἴ που ἔτ' ἐν ξυλόχοισιν ἴδοι θυμήρεα τέκνα:
<quint. smyrn. 5.377> τῷ δ' εἴ τις κύρσειε μεμηνότα θυμὸν ἔχοντι,
<quint. smyrn. 5.378> αὐτοῦ οἱ βιότοιο λυγρὸν περιτέλλεται ἦμαρ:
<quint. smyrn. 5.379> ὥς ὅ γ' ἀμείλιχα θῦνε, μέλαν δέ οἱ ἔζεεν ἦτορ,
<quint. smyrn. 5.380> εὖτε λέβης ἀλίαστον ἐπ' ἐσχάρῃ ̔Ηφαίστοιο
<quint. smyrn. 5.381> ῥοιβδηδὸν μαίνηται ὑπαὶ πυρὸς αἰθομένοιο,
<quint. smyrn. 5.382> γάστρην ἀμφὶς ἅπασαν ὅτε ξύλα πολλὰ θέρηται,
<quint. smyrn. 5.383> ἐννεσίῃς δρηστῆρος ἐπειγομένου ἐνὶ θυμῷ,
<quint. smyrn. 5.384> εὐτραφέος σιάλοιο περὶ τρίχας ὥς κεν ἀμέρσῃ:
<quint. smyrn. 5.385> ὣς τοῦ ὑπὸ στέρνοισι πελώριος ἔζεε θυμός.
<quint. smyrn. 5.386> μαίνετο δ' ἠΰτε πόντος ἀπείριτος ἠὲ θύελλα
<quint. smyrn. 5.387> ἤ πυρὸς ἀκαμάτοιο θοὸν μένος, εὖτ' ἀλίαστον
<quint. smyrn. 5.388> μαίνηται κατ' ὄρεσφι βίη μεγάλου ἀνέμοιο,
<quint. smyrn. 5.389> πίπτῃ δ' αἰθομένη πυρὶ πάντοθεν ἄσπετος ὕλη:
<quint. smyrn. 5.390> ὣς Αἴας ὀδύνῃσι πεπαρμένος ὄβριμον ἦτορ
<quint. smyrn. 5.391> μαίνετο λευγαλέως: ἄπλετος δέ οἱ ἔρρεεν ἀφρὸς
<quint. smyrn. 5.392> ἐκ στόματος, βρυχὴ γναθμοῖσιν ὀρώρει:
<quint. smyrn. 5.393> τεύχεα δ' ἀμφ' ὤμοισιν ἐπέβραχε, τοὶ δ' ὁρόωντες
<quint. smyrn. 5.394> πάντες ὁμῶς ἑνὸς ἀνδρὸς ὑποτρομέεσκον ὁμοκλήν.
<quint. smyrn. 5.395> καὶ τότ' ἀπ' ̓Ωκεανοῖο κίε χρυσήνιος ̓Ηώς:
<quint. smyrn. 5.396> Υπνος δ' οὐρανὸν εὐρὺν ἀνήιεν εἴκελος αὔρῃ,
<quint. smyrn. 5.397> ̔́Ηρῃ δὲ ξύμβλητο νέον πρὸς ̓́Ολυμπον ἰούσῃ
<quint. smyrn. 5.398> Τηθύος ἐξ ἱερῆς, ὅθι που προτέρῃ μόλεν ἠοῖ:
<quint. smyrn. 5.399> ἡ δέ ἑ κύσσεν ἑλοῦς' ὅτι οἱ πέλε γαμβρὸς ἀμύμων,
<quint. smyrn. 5.400> ἐξ οὗ οἱ Κρονίωνα κατεύνασεν ἐν λεχέεσσιν
<quint. smyrn. 5.401> ̓́Ιδης ἀμφὶ κάρηνα χολούμενον ̓Αργείοισιν:
<quint. smyrn. 5.402> αἶψα δ' ἄρ' ἡ μὲν ἔβη Ζηνὸς δόμον, ὅς δ' ἐπὶ λέκτρα
<quint. smyrn. 5.403> Πασιθέης οἴμησεν: ἀνέγρετο δ' ἔθνεα φωτῶν.
<quint. smyrn. 5.404> Αἴας δ' ἀκαμάτῳ ἐναλίγκιος ̓Ωρίωνι
<quint. smyrn. 5.405> φοίτα ἐνὶ στέρνοισιν ἔχων ὀλοόφρονα λύσσαν:
<quint. smyrn. 5.406> ἐν δ' ἔθορεν μήλοισι, λέων ὥς ὀβριμόθυμος
<quint. smyrn. 5.407> λιμῷ ὑπ' ἀργαλέῳ δεδμημένος ἄγριον ἦτορ:
<quint. smyrn. 5.408> καὶ τὰ μὲν ἐν κονίῃσιν ἐπασσύτερ' ἄλλοθεν ἄλλα
<quint. smyrn. 5.409> κάββαλεν, ἠΰτε φύλλα μένος κρατεροῦ Βορέαο
<quint. smyrn. 5.410> χεύῃ, ὅτ' ἀνομένου θέρεος μετὰ χεῖμα τράπηται:
<quint. smyrn. 5.411> ὥς Αἴας μήλοισι μέγ' ἀσχαλόων ἐνόρουσεν
<quint. smyrn. 5.412> ἐλπόμενος Δαναοῖσι κακὰς ἐπὶ κῆρας ἰάλλειν.
<quint. smyrn. 5.413> καὶ τότε δὴ Μενέλαος ἀδελφεῷ ἄγχι παραστὰς
<quint. smyrn. 5.414> κρύβδ' ἄλλων Δαναῶν τοῖον ποτὶ μῦθον ἔειπε:
<quint. smyrn. 5.415> “σήμερον ἦ τάχα πᾶσιν ὀλέθριον ἔσσεται ἦμαρ
<quint. smyrn. 5.416> Αἴαντος μεγάλοιο περὶ φρεσὶ μαινομένοιο,
<quint. smyrn. 5.417> ὅς τάχα νῆας ἐνιπρήσει, κτανέει δὲ καὶ ἡμέας
<quint. smyrn. 5.418> πάντας ἐνὶ κλισίῃσι κοτεσσάμενος περὶ τευχέων.
<quint. smyrn. 5.419> ὡς ὄφελον μὴ τῶνδε Θέτις πέρι δῆριν ἔθηκε,
<quint. smyrn. 5.420> μηδ' ἄρα Λαέρταο πάϊς μέγ' ἀμείνονι φωτὶ
<quint. smyrn. 5.421> ἔτλη δηριάασθαι ἐναντίον ἄφρονι θυμῷ.
<quint. smyrn. 5.422> νῦν δὲ μέγ' ἀασάμεσθα, κακὸς δέ τις ἤπαφε δαίμων:
<quint. smyrn. 5.423> ἕρκος γὰρ πολέμοιο δεδουπότος Αἰακίδαο
<quint. smyrn. 5.424> μοῦνον ἔτ' ἦν Αἴαντος ἐΰ σθένος: ἀλλ' ἄρα καὶ τὸν
<quint. smyrn. 5.425> ἡμῖν ἐξολέσουσι θεοὶ κακὰ νῶιν ἄγοντες,
<quint. smyrn. 5.426> ὥς κεν πάντες ἄϊστον ἀναπλήσωμεν ὄλεθρον.”
<quint. smyrn. 5.427> ὥς;φάμενον προσέειπεν ἐϋμμελίης ̓Αγαμέμνων:
<quint. smyrn. 5.428> “μὴ νῦν, ὦ Μενέλαε, μέγ' ἀχνύμενος περὶ θυμῷ
<quint. smyrn. 5.429> σκύζεο μητιόεντι Κεφαλλήνων βασιλῆι:
<quint. smyrn. 5.430> οὐ γὰρ ὅ γ' αἴτιός ἐστιν, ἐπεὶ μάλα πολλάκις ἡμῖν
<quint. smyrn. 5.431> γίνεται ἐσθλὸν ὄνειαρ, ἄχος δ' ἄρα δυσμενέεσσιν.”
<quint. smyrn. 5.432> ὣς οἱ μὲν Δαναῶν ἀκαχήμενοι ἠγορόωντο.
<quint. smyrn. 5.433> μηλονόμοι δ' ἀπάνευθε παρὰ Ξάνθοιο ῥεέθροις
<quint. smyrn. 5.434> πτῶσσον ὑπὸ μυρίκῃσιν ἀλευάμενοι βαρὺ πῆμα:
<quint. smyrn. 5.435> ὡς δ' ὅταν αἰετὸν ὠκὺν ὑποπτώσσωσι λαγωοὶ
<quint. smyrn. 5.436> θάμνοις ἐν λασίοισιν, ὁ δ' ἐγγύθεν ὀξὺ κεκληγὼς
<quint. smyrn. 5.437> πωτᾶτ' ἔνθα καὶ ἔνθα τανυσσάμενος πτερύγεσσιν:
<quint. smyrn. 5.438> ὣς οἵ γ' ἄλλοθεν ἄλλος ὑπέτρεσαν ὄβριμον ἄνδρα.
<quint. smyrn. 5.439> ὀψὲ δ' ὄ γ' ἀρνειοῖο κατακταμένου σχεδὸν ἔστη,
<quint. smyrn. 5.440> καί ῥ' ὀλοὸν γελάσας τοῖον ποτὶ μῦθον ἔειπε:
<quint. smyrn. 5.441> “κεῖσό νυν ἐν κονίῃσι, κυνῶν βόσις ἠδ' οἰωνῶν:
<quint. smyrn. 5.442> οὐ γάρ ς' οὐδ' ̓Αχιλῆος ἐρύσσατο κύδιμα τεύχη,
<quint. smyrn. 5.443> ὧν ἕνεκ̔ ἀφραδέων μέγ' ἀμείνονι δηριάασκες:
<quint. smyrn. 5.444> κεῖσο, κύον: δὲ γὰρ οὔτι γοήσεται ἀμφιπεσοῦσα
<quint. smyrn. 5.445> κουριδίη μετὰ παιδὸς ἀάσχετον ἀσχαλόωσα,
<quint. smyrn. 5.446> οὐ τοκέες: τοῖς οὔτι μετέσσεαι ἐλδομένοισι
<quint. smyrn. 5.447> γήραος ἐσθλὸν ὄνειαρ, ἐπεί νύ σε τήλ' ἀπὸ πάτρης
<quint. smyrn. 5.448> οἰωνοί τε κύνες τε δεδουπότα δαρδάψουσιν.”
<quint. smyrn. 5.449> ὣς ἄρ' ἔφη δολόεντα μετὰ κταμένοις ̓Οδυσῆα
<quint. smyrn. 5.450> κεῖσθαι ἰϊόμενος μεμορυγμένον αἵματι πολλῷ:
<quint. smyrn. 5.451> καὶ τότε οἱ Τριτωνὶς ἀπὸ φρενὸς ἠδὲ καὶ ὄσσων
<quint. smyrn. 5.452> ἐσκέδασεν Μανίην βλοσυρὴν πνείουσαν ὄλεθρον:
<quint. smyrn. 5.453> ἡ δὲ θοῶς ἵκανε ποτὶ Στυγὸς αἰπὰ ῥέεθρα,
<quint. smyrn. 5.454> ῇχι θοαὶ ναὶ ναίουσιν ̓Εριννύες, αἵ τε βροτοῖσιν
<quint. smyrn. 5.455> αἰὲν ὑπερφιάλοισι κακὰς ἐφιᾶσιν ἀνίας.
<quint. smyrn. 5.456> Αἴας δ', ὡς ἴδε μῆλα κατὰ χθονὸς ἀσπαίροντα,
<quint. smyrn. 5.457> θάμβεεν ἐν φρεσὶ πάμπαν: ὀΐσατο γὰρ δόλον εἶναι
<quint. smyrn. 5.458> ἐκ μακάρων: πάντεσσι δ' ὑπεκλάσθη μελέεσσι
<quint. smyrn. 5.459> βλήμενος ἄλγεσι θυμὸν ἀπήιον: οὐδ' ἄρα πρόσσω
<quint. smyrn. 5.460> ἔσθενεν ἀσχαλόων ἐπιβήμεναι οὔτ' ἄρ' ὀπίσσω,
<quint. smyrn. 5.461> ἀλλ' ἔστη σκοπιῇ ἐναλίγκιος, ἥ τ' ἐν ὄρεσσι
<quint. smyrn. 5.462> πασάων μάλα πολλὸν ὑπερτάτη ἐρρίζωται.
<quint. smyrn. 5.463> ἀλλ' ὅτε οἱ πάλι θυμὸς ἐνὶ στήθεσσιν ἀγέρθη,
<quint. smyrn. 5.464> λυγρὸν ἀνεστονάχησεν, ἔπος δ' ὀλοφύρετο τοῖον:
<quint. smyrn. 5.465> “ὤ μοι ἐγώ, τί νυ τόσσον ἀπέχθομαι ἀθανάτοισιν;
<quint. smyrn. 5.466> οἵ με φρένας βλάψαντο, κακὴν δ' ἐπὶ λύσσαν ἔθεντο,
<quint. smyrn. 5.467> μῆλα κατακτεῖναι, τά μοι οὐκ ἔσαν αἴτια θυμοῦ.
<quint. smyrn. 5.468> ὡς ὄφελον τίσασθαι ̓Οδυσσέος ἀργαλέον κῆρ
<quint. smyrn. 5.469> χερσὶν ἐμῇς, ἐπεὶ ἦ με κακῇ περικάββαλεν ἄτῃ
<quint. smyrn. 5.470> λυγρὸς ἐὼν μάλα πάγχυ: πάθοι γε μὲν ἄλγεα θυμῷ,
<quint. smyrn. 5.471> ὁππόσα μητιόωνται ̓Εριννύες ἀνθρώποισιν
<quint. smyrn. 5.472> ἀργαλέοις: δοῖεν δὲ καὶ ἄλλοις ̓Αργείοισιν
<quint. smyrn. 5.473> ὑσμίνας ὀλοὰς καὶ πένθεα δακρυόεντα,
<quint. smyrn. 5.474> αὐτῷ τ' ̓Ατρείδῃ ̓Αγαμέμνονι: μηδ' ὅ γ' ἀπήμων
<quint. smyrn. 5.475> ἔλθοι ἑὸν ποτὶ δῶμα λιλαιόμενός περ ἱκέσθαι.
<quint. smyrn. 5.476> ἀλλὰ τί μοι στυγεροῖσι μετέμμεναι ἐσθλὸν ἐόντα;
<quint. smyrn. 5.477> ἐρρέτω ̓Αργείων ὀλοὸς στρατός: ἐρρέτω αἰὼν
<quint. smyrn. 5.478> ἄσχετος: οὐ γὰρ ἔτ' ἐσθλὸς ἔχει γέρας, ἀλλὰ χερείων
<quint. smyrn. 5.479> τιμήεις τε πέλει καὶ φίλτερος: ἦ γὰρ ̓Οδυσσεὺς
<quint. smyrn. 5.480> τίετ' ἐν ̓Αργείοισιν, ἐμεῦ δ' ἐπὶ πάγχυ λάθοντο
<quint. smyrn. 5.481> ἔργων θ', ὁππός' ἔρεξα καὶ ἔτλην εἵνεκα λαῶν.”
<quint. smyrn. 5.482> ὣς εἰπὼν πάϊς ἐσθλὸς ἐϋσθενέος Τελαμῶνος
<quint. smyrn. 5.483> ̔Εκτόρεον ξίφος ὦσε δι' αὐχένος: ἐκ δέ οἱ αἷμα
<quint. smyrn. 5.484> ἐσσύμενον κελάρυζεν. ὁ δ' ἐν κονίῃσι τανύσθη
<quint. smyrn. 5.485> Τυφὼν ὥς, τὸν Ζηνὸς ἐνεπρήσαντο κεραυνοί:
<quint. smyrn. 5.486> ἀμφὶ δὲ γαῖα μέλαινα μέγα στονάχησε πεσόντος.
<quint. smyrn. 5.487> καὶ τότε δὴ Δαναοὶ κίον ἀθρόοι, ὡς ἐσίδοντο
<quint. smyrn. 5.488> κείμενον ἐν κονίῃσι: πάρος δέ οἱ οὔτις ἵκανεν
<quint. smyrn. 5.489> ἐγγύς, ἐπεὶ μάλα πάντας ἔχεν δέος εἰσορόωντας.
<quint. smyrn. 5.490> αἶψα δ' ἄρα κταμένῳ περικάππεσον: ἀμφὶ δὲ κρᾶτα
<quint. smyrn. 5.491> πρηνέες ἐκχύμενοι κόνιν ἄσπετον ἀμφεχέοντο,
<quint. smyrn. 5.492> καί σφιν ὀδυρομένων γόος αἰθέρα δῖον ἵκανεν:
<quint. smyrn. 5.493> ὡς δ' ὅταν εἰροπόκων ὀΐων ἄπο νήπια τέκνα
<quint. smyrn. 5.494> ἀνέρες ἐξελάσωσιν, ἵνα σφίσι δαῖτα κάμωνται,
<quint. smyrn. 5.495> αἱ δὲ μέγα σκαίρουσι διηνεκέως μεμακυῖαι
<quint. smyrn. 5.496> μητέρες ἐκ τεκέων σηκούς πέρι χηρωθέντας:
<quint. smyrn. 5.497> ὥς οἵ γ' ἀμφ' Αἴαντα μέγα στένον ἤματι κείνῳ
<quint. smyrn. 5.498> πανσυδίῃ: μέγα δέ σφιν ἐπέβραχε δάσκιος ̓́Ιδη
<quint. smyrn. 5.499> καὶ πεδίον καὶ νῆες ἀπειρεσίη τε θάλασσα.
<quint. smyrn. 5.500> Τεῦκρος δ' ἀμφ' αὐτῷ μάλα μήδετο κῆρας ἐπισπεῖν
<quint. smyrn. 5.501> ἀργαλέας: τὸν δ' ἄλλοι ἀπὸ ξίφεος μεγάλοιο
<quint. smyrn. 5.502> εἶργον. ὁ δ' ἀσχαλόων περικάππεσε τεθνειῶτι
<quint. smyrn. 5.503> δάκρυα πολλὰ χέων ἀδινώτερα νηπιάχοιο,
<quint. smyrn. 5.504> ὅς τε παρ' ἐσχαρεῶνι τέφρην περιειμένος ὤμοις
<quint. smyrn. 5.505> κάκ κεφαλῆς μάλα πάμπαν ὀδύρεται ὀρφανὸν ἦμαρ
<quint. smyrn. 5.506> μητρὸς ἀποφθιμένης, ἥ μιν τρέφε νήιδα πατρός:
<quint. smyrn. 5.507> ὣς ὅ γε κωκύεσκε κασιγνήτοιο δαμέντος
<quint. smyrn. 5.508> ἑρπύζων περὶ νεκρόν, ἔπος δ' ὀλοφύρετο τοῖον:
<quint. smyrn. 5.509> “Αἶαν καρτερόθυμε, τί ἤ νύ τοι ἐβλάβετ' ἦτορ
<quint. smyrn. 5.510> οἷ αὐτῷ στονόεντα φόνον καὶ πῆμα βαλέσθαι;
<quint. smyrn. 5.511> ἦ ἵνα Τρώιοι υἷες ὀϊζύος ἀμπνεύσωσιν,
<quint. smyrn. 5.512> ̓Αργείους δ' ὀλέσωσι σέθεν κταμένοιο κιόντες;
<quint. smyrn. 5.513> οὐ γὰρ τοῖσδ' ἔτι θάρσος ὅσον πάρος ὀλλυμένοισιν
<quint. smyrn. 5.514> ἔσσεται ἐν πολέμῳ: σὺ γὰρ ἔπλεο πήματος ἄλκαρ:
<quint. smyrn. 5.515> οὐδ' ἔτ' ἐμοὶ νόστοιο τέλος σέο δεῦρο θανόντος
<quint. smyrn. 5.516> ἁνδάνει, ἀλλὰ καὶ αὐτὸς ἐέλδομαι ἐνθάδ' ὀλέσθαι,
<quint. smyrn. 5.517> ὄφρα με σὺν σοὶ γαῖα φερέσβιος ἀμφικαλύπτῃ:
<quint. smyrn. 5.518> οὐ γάρ μοι τοκέων τόσσον μέλει, εἴ που ἔτ' εἰσίν,
<quint. smyrn. 5.519> εἴ που ἔτ' ἀμφινέμονται ἔτι ζωοὶ Σαλαμῖνα,
<quint. smyrn. 5.520> ὅσσον σεῖο θανόντος, ἐπεὶ σύ μοι ἔπλεο κῦδος.”
<quint. smyrn. 5.521> ἦ ῥα μέγα στενάχων: ἐπὶ δ' ἔστενε δῖα Τέκμησσα
<quint. smyrn. 5.522> Αἴαντος παράκοιτις ἀμύμονος, ἥνπερ ἐοῦσαν
<quint. smyrn. 5.523> ληιδίην σφετέρην ἄλοχον θέτο, καί μιν ἄνασσαν
<quint. smyrn. 5.524> πάντων ἔμμεν ἔτευξεν, ὅσων ἀνὰ δῶμα γυναῖκες
<quint. smyrn. 5.525> ἐδνωταὶ μεδέουσι παρ' ἀνδράσι κουριδίοισιν:
<quint. smyrn. 5.526> ἡ δέ οἱ ἀκαμάτῃσιν ὑπ' ἀγκοίνῃσι δαμεῖσα
<quint. smyrn. 5.527> Εὐρυσάκην τέκεθ' υἱὸν ἐοικότα πάντα τοκῆι:
<quint. smyrn. 5.528> ἀλλ' ὁ μὲν οὖν ἔτι τυτθὸς ἐνὶ λεχέεσσι λέλειπτο:
<quint. smyrn. 5.529> ἡ δὲ μέγα στενάχουσα φίλῳ περικάππεσε νεκρῷ
<quint. smyrn. 5.530> ἐντυπὰς ἐν κονίῃσι καλὸν δέμας αἰσχύνουσα:
<quint. smyrn. 5.531> καί ῥ' ὀλοφυδνὸν ἄϋσε μέγ' ἀχνυμένη κέαρ ἔνδον:
<quint. smyrn. 5.532> “ὤ μοι ἐγὼ δύστηνος, ἐπεὶ θάνες, οὔτι δαϊχθεὶς
<quint. smyrn. 5.533> δυσ1 μενέων παλάμῃσιν ἀνὰ μόθον, ἀλλὰ σοὶ αὐτῷ:
<quint. smyrn. 5.534> τῷ μοι πένθος ἄλαστον ἐποίχεται: οὐ γὰρ ἐώλπειν
<quint. smyrn. 5.535> σεῖο καταφθιμένοιο πολύστονον ἦμαρ ἰδέσθαι
<quint. smyrn. 5.536> ἐν Τροίῃ: τὰ δὲ πάντα κακαὶ διὰ Κῆρες ἔχευαν:
<quint. smyrn. 5.537> ὥς μ' ὄφελον τὸ πάροιθε περὶ τραφερὴ χάνε γαῖα,
<quint. smyrn. 5.538> πρὶν σέο πότμον ἰδέσθαι ἀμείλιχον: οὐ γὰρ ἔμοιγε
<quint. smyrn. 5.539> ἄλλο χερειότερόν ποτ' ἐσήλυθεν ἐς φρένα πῆμα,
<quint. smyrn. 5.540> οὐδ' ὅτε με πρώτιστον ἐμῆς ἀποτηλόθι πάτρης
<quint. smyrn. 5.541> καὶ τοκέων εἴρυσσας ἅμ' ἄλλῃς ληιάδεσσι
<quint. smyrn. 5.542> πόλλ' ὀλοφυρομένην, ἐπεὶ ἦ νύ με τὸ πρὶν ἄνασσαν
<quint. smyrn. 5.543> αἰδοίην περ ἐοῦσαν ἐπήιε δούλιον ἦμαρ:
<quint. smyrn. 5.544> ἀλλά μοι οὔτε πάτρης θυμηδέος οὔτε τοκήων
<quint. smyrn. 5.545> μέμβλεται οἰχομένων, ὁπόσον σέο δῃωθέντος,
<quint. smyrn. 5.546> οὕνεκά μοι δειλῇ θυμήρεα πάντα μενοίνας,
<quint. smyrn. 5.547> καί ῥά μ' ἔθηκας ἄκοιτιν ὁμόφρονα, καί ῥά μ' ἔφησθα
<quint. smyrn. 5.548> τεύξειν αὐτίκ' ἄνασσαν ἐϋκτιμένης Σαλαμῖνος
<quint. smyrn. 5.549> νοστήσας Τροίηθε: τὰ δ' θεὸς ἄμμι τέλεσσεν:
<quint. smyrn. 5.550> ἀλλὰ σὺ μέν μοι ἄϊστος ἀποίχεαι, οὐδέ νύ σοί περ
<quint. smyrn. 5.551> μέμβλετ' ἐμεῦ καὶ παιδός, ὅς οὐ πατρὶ τέρψεται ἦτορ,
<quint. smyrn. 5.552> οὐ σέο κοιρανίης ἐπιβήσεται, ἀλλά μιν ἄλλοι
<quint. smyrn. 5.553> δμῶα λυγρόν τεύξουσιν, ἐπεὶ πατρὸς οὐκέτ' ἐόντος
<quint. smyrn. 5.554> νηπίαχοι κομέονται ὑπ' ἄνδρεσσιν μάλα πολλὸν
<quint. smyrn. 5.555> χειροτέροις: ὀλοῇ γὰρ ὑπ' ὀρφανίῃ βαρὺς αἰὼν
<quint. smyrn. 5.556> παισὶ πέλει, καὶ πήματ' ἐπ' ἄλλοθεν ἄλλα χέονται:
<quint. smyrn. 5.557> καὶ δέ με δειλαίην τάχα δούλιον ἵξεται ἦμαρ
<quint. smyrn. 5.558> οἰχομένου σέο πρόσθεν, ὅ μοι θεὸς ὥς ἐτέτυξο.”
<quint. smyrn. 5.559> ὥς φ;μένην προσέειπε φίλα φρονέων ̓Αγαμέμνων:
<quint. smyrn. 5.560> “ὦ γύναι, οὔ νύ σέ τις δμωήν ποτε θήσεται ἄλλος
<quint. smyrn. 5.561> Τεύκρου ἔτι ζώοντος ἀμύμονος ἠδ' ἐμεῦ αὐτοῦ:
<quint. smyrn. 5.562> ἀλλά σε τίσομεν αἰέν ἀπειρεσίοις γεράεσσι,
<quint. smyrn. 5.563> τίσομεν ὥστε θεήν, καὶ σὸν τέκος, ὡς ἔτ' ἐόντος
<quint. smyrn. 5.564> ἀντιθέου Αἴαντος, ὅς ἔπλετο κάρτος ̓Αχαιῶν.
<quint. smyrn. 5.565> αἴθ' ὄφελον μηδ' ἄλγος ̓Αχαιίδα θήκατο πάσῃ
<quint. smyrn. 5.566> αὐτὸς ἐῇ ὑπὸ χειρὶ δαμείς: οὐ γάρ μιν ἀπείρων
<quint. smyrn. 5.567> δυσμενέων σθένε λαός ὑπ' ̓́Αρεϊ δῃώσασθαι.”
<quint. smyrn. 5.568> ὣς ἔφατ' ἀχνύμενος κέαρ ἔνδοθεν: ἀμφὶ δὲ λαοὶ
<quint. smyrn. 5.569> οἰκτρὸν ἀνεστονάχησαν, ἐπίαχε δ' ̔Ελλήσποντος
<quint. smyrn. 5.570> μυρομένων, ὀλοὴ δὲ περὶ σφίσι πέπτατ' ἀνίη.
<quint. smyrn. 5.571> καὶ δ' αὐτόν λάβε πένθος ̓Οδυσσέα μητιόεντα
<quint. smyrn. 5.572> κείνου ἀποκταμένοιο, καὶ ἀχνύμενος κατὰ θυμὸν
<quint. smyrn. 5.573> τοῖον ἔπος μετέειπεν ἀκηχεμένοισιν ̓Αχαιοῖς:
<quint. smyrn. 5.574> “ὦ φίλοι, ὡς οὔπω τι κακώτερον ἄλλο χόλοιο
<quint. smyrn. 5.575> γίνεται, ὅς τε βροτοῖσι κακὴν ἐπὶ δῆριν ἀέξει:
<quint. smyrn. 5.576> ὃς καὶ νῦν Αἴαντα πελώριον ἐξορόθυνεν
<quint. smyrn. 5.577> ἀμφ' ἐμοὶ ἐν φρεσὶν ᾖσι χολούμενον: ὡς ὄφελόν μοι
<quint. smyrn. 5.578> μή ποτε Τρώιοι υἷες ̓Αχιλλέος εἵνεκα τευχέων
<quint. smyrn. 5.579> νίκην ἀμφεβάλοντ' ἐρικυδέα, τῆς πέρι θυμὸν
<quint. smyrn. 5.580> ἀχνύμενος πάϊς ἐσθλὸς ἐϋσθενέος Τελαμῶνος
<quint. smyrn. 5.581> ὤλετο χερσὶν ἑῇσι: χόλου δέ οἱ οὔτι ἔγωγε
<quint. smyrn. 5.582> αἴτιος, ἀλλά τις Αἶσα πολύστονος, ἥ μιν ἐδάμνα:
<quint. smyrn. 5.583> εἰ γάρ μοι κέαρ ἔνδον ἐνὶ στέρνοισιν ἐώλπει
<quint. smyrn. 5.584> κεῖνον ἀλαστήσειν καθ' ἑὸν νόον, οὔτ' ἄν ἔγωγε
<quint. smyrn. 5.585> ἦλθον ἐριδμαίνων νίκης ὕπερ, οὔτε τιν' ἄλλον
<quint. smyrn. 5.586> ἐν Δαναοῖσιν ἔασα μεμαότα δηριάασθαι,
<quint. smyrn. 5.587> ἀλλὰ καὶ αὐτὸς ἔγωγε θεουδέα τεύχἐ ἀείρας
<quint. smyrn. 5.588> προφρονέως ἄν ὄπασσα, καὶ εἴ τί περ ἄλλο μενοίνα.
<quint. smyrn. 5.589> νῦν δέ μιν οὔτι ἔγωγε μέγ' ἀχνύμενον χαλεπῆναι
<quint. smyrn. 5.590> ὠισάμην μετόπισθεν, ἐπεί ῥά οἱ οὔτε γυναικὸς
<quint. smyrn. 5.591> οὔτε περὶ πτόλιος μαχόμην οὔτ' εὐρέος ὄλβου,
<quint. smyrn. 5.592> ἀλλά μοι ἀμφ' ἀρετῆς νεῖκος πέλεν, ἦς πέρι δῆρις
<quint. smyrn. 5.593> τερπνὴ γίνεται αἰὲν ἐΰφροσιν ἀνθρώποισι:
<quint. smyrn. 5.594> κεῖνος δ' ἐσθλὸς ἐὼν στυγερῇ ὑπὸ δαίμονος Αἴσῃ
<quint. smyrn. 5.595> ἤλιτεν: οὐ γὰρ ἔοικε μέγ' ἀσχαλάαν ἐνὶ θυμῷ:
<quint. smyrn. 5.596> ἀνδρὸς γὰρ πινυτοῖο καὶ ἄλγεα πόλλ' ἐπιόντα
<quint. smyrn. 5.597> τλῆναι ὑπὸ κραδίῃ στερεῇ φρενί, μηδ' ἀκάχησθαι.”
<quint. smyrn. 5.598> ὣς φάτο Λαέρταο κλυτὸς πάϊς ἀντιθέοιο.
<quint. smyrn. 5.599> ἀλλ' ὅτε δὴ κορέσαντο γόου καὶ πένθεος αἰνοῦ:
<quint. smyrn. 5.600> δὴ τότε Νηλέος υἱὸς ἔτ' ἀχνυμένοισιν ἔειπεν:
<quint. smyrn. 5.601> “ὦ φίλοι, ὡς ἄρα Κῆρες ἀνηλέα θυμὸν ἔχουσαι
<quint. smyrn. 5.602> ἡμῖν αἶψ' ἐβάλοντο λυγρῷ ἐπὶ πένθεϊ πένθος
<quint. smyrn. 5.603> Αἴαντος φθιμένοιο πολυσθενέος τ' ̓Αχιλῆος
<quint. smyrn. 5.604> ἄλλων τ' ̓Αργείων ἠδ' υἱέος ἡμετέροιο
<quint. smyrn. 5.605> ̓Αντιλόχου. ἀλλ' οὔτι θέμις κταμένους ἐνὶ χάρμῃ
<quint. smyrn. 5.606> κλαίειν ἤματα πάντα καὶ ἀσχαλάαν ἐνὶ θυμῷ,
<quint. smyrn. 5.607> ἀλλὰ γόου λήσασθαι ἀεικέος, οὕνεκ' ἄμεινον
<quint. smyrn. 5.608> ἕρδειν, ὅσσα βροτοῖσιν ἐπὶ φθιμένοισιν ἔοικε,
<quint. smyrn. 5.609> πυρκαϊήν καὶ σῆμα, καὶ ὀστέα ταρχύσασθαι:
<quint. smyrn. 5.610> νεκρὸς δ' οὔτι γόοισιν ἀνέγρεται, οὐδέ τι οἶδε
<quint. smyrn. 5.611> φράσσασθ', εὖτέ ἑ Κῆρες ἀμείλιχοι ἀμφιχάνωσιν.”
<quint. smyrn. 5.612> ἦ ῥα παρηγορέων: περὶ δ' ἀντίθεοι βασιλῆες
<quint. smyrn. 5.613> ἀθρόοι αἶψ' ἀγέροντο μέγ' ἀχνύμενοι κέαρ ἔνδον,
<quint. smyrn. 5.614> καί ἑ μέγαν περ' ἐόντα θοῶς ποτὶ νῆας ἔνεικαν
<quint. smyrn. 5.615> πολλοὶ ἀείραντες: κατὰ δὲ σπείροισι κάλυψαν
<quint. smyrn. 5.616> αἷμ' ἀποφαιδρύναντες, ὅ οἱ βριαροῖς μελέεσσι
<quint. smyrn. 5.617> τερσόμενον περίκειτο καὶ ἔντεσι σὺν κονίῃσι:
<quint. smyrn. 5.618> καὶ τότ' ἀπ' ̓Ιδαίων ὀρέων φέρον ἄσπετον ὕλην
<quint. smyrn. 5.619> αἰζηοί, πάντη δὲ νέκυν πέρι νηήσαντο:
<quint. smyrn. 5.620> πολλὰ δ' ἄρ' ἀμφ' αὐτῷ θῆκαν ξύλα, πολλὰ δὲ μῆλα
<quint. smyrn. 5.621> φάρεά τ' εὐποίητα βοῶν τ' ἐρικυδέα φῦλα
<quint. smyrn. 5.622> ἠδὲ καὶ ὠκυτάτοισιν ἀγαλλομένους ποσὶν ἵππους
<quint. smyrn. 5.623> χρυσόν τ' αἰγλήεντα καὶ ἄσπετα τεύχεα φωτῶν,
<quint. smyrn. 5.624> ὅσσα πάρος κταμένων ἀποαίνυτο φαίδιμος ἀνήρ,
<quint. smyrn. 5.625> ἤλεκτρόν τ' ἐπὶ τοῖσι διειδέα, τόν ῥά τέ φασιν
<quint. smyrn. 5.626> ἔμμεναι ̓Ηελίοιο πανομφαίοιο θυγατρῶν
<quint. smyrn. 5.627> δάκρυ, τὸ δὴ Φαέθοντος ὑπὲρ κταμένοιο χέαντο
<quint. smyrn. 5.628> μυρόμεναι μεγάλοιο παρὰ ῥόον ̓Ηριδανοῖο,
<quint. smyrn. 5.629> καὶ τὸ μὲν ̓Ηέλιος γέρας ἄφθιτον υίέϊ τεύχων
<quint. smyrn. 5.630> ἤλεκτρον ποίησε μέγα κτέαρ ἀνθρώποισι,
<quint. smyrn. 5.631> τόν ῥα τότ' εὐρυπέδοιο πυρῆς καθύπερθε βάλοντο
<quint. smyrn. 5.632> ̓Αργεῖοι κλυτὸν ἄνδρα δεδουπότα κυδαίνοντες
<quint. smyrn. 5.633> Αἴαντ': ἀμφὶ δέ οἱ μέγαλα στενάχοντες ἔθεντο
<quint. smyrn. 5.634> τιμήεντ' ἐλέφαντα καὶ ἄργυρον ἱμερόεντα
<quint. smyrn. 5.635> ἠδὲ καὶ ἀμφιφορῆας ἀλείφατος ἄλλα τε πάντα,
<quint. smyrn. 5.636> ὁππόσα κυδήεντα καὶ ἀγλαὸν ὄλβον ὀφέλλει.
<quint. smyrn. 5.637> ἐν δ' ἔβαλον κρατεροῖο πυρὸς μένος: ἦλθε δὲ πνοιὴ
<quint. smyrn. 5.638> ἐξ ἁλός, ἣν προέηκε θεὰ Θέτις, ὄφρα θέρηται
<quint. smyrn. 5.639> Αἴαντος μεγάλοιο βίη: ὁ δὲ νύκτα καὶ ἠῶ
<quint. smyrn. 5.640> καίετο πὰρ νήεσσιν ἐπειγομένου ἀνέμοιο:
<quint. smyrn. 5.641> οἷός που τὸ πάροιθε Διὸς στονόεντι κεραυνῷ
<quint. smyrn. 5.642> ̓Εγκέλαδος δέδμητο κατ' ἀκαμάτοιο θαλάσσης
<quint. smyrn. 5.643> Θρινακίης ὑπένερθεν, ὅλη δ' ὑπετύφετο νῆσος:
<quint. smyrn. 5.644> ἢ οἷος ζώοντα μέλη πυρὶ δῶκε θέρεσθαι
<quint. smyrn. 5.645> ̔Ηρακλέης Νέσσοιο δολοφροσύνῃσι χαλεφθείς,
<quint. smyrn. 5.646> ὁππότ' ἔτλη μέγα ἔργον, ὅλη δ' ἀμφέστενεν Οἴτη
<quint. smyrn. 5.647> ζωοῦ καιομένοιο, μίγη δέ οἱ ἠέρι θυμὸς
<quint. smyrn. 5.648> ἄνδρα λιπὼν ἀρίδηλον, ἐνεκρίνθη δὲ θεοῖσιν
<quint. smyrn. 5.649> αὐτός, ἐπεί οἱ σῶμα πολύκμητον χάδε γαῖα:
<quint. smyrn. 5.650> τοῖος ἄρ' ἐν πυρὶ κεῖτο λελασμένος ἰωχμοῖο
<quint. smyrn. 5.651> Αἴας σὺν τεύχεσσι: πολὺς δ' ἐστείνετο λαὸς
<quint. smyrn. 5.652> αἰγιαλοῖς: Τρῶες δ' ἐγάνυντ', ἀκάχοντο δ' ̓Αχαιοι.
<quint. smyrn. 5.653> ἀλλ' ὅτε δὴ δέμας ἠῢ κατήνυσε πῦρ ἀΐδηλον,
<quint. smyrn. 5.654> δὴ τότε πυρκαϊὴν οἴνῳ σβέσαν: ὀστέα δ' αὐτοῦ
<quint. smyrn. 5.655> χηλῷ ἐνὶ χρυσέῃ θῆκαν: περὶ δέ σφισι γαῖαν
<quint. smyrn. 5.656> χεῦαν ἀπειρεσίην ̔Ροιτηίδος οὐχ ἑκὰς ἀκτῆς.
<quint. smyrn. 5.657> αὐτίκα δ' ἐσκίδναντο πολυσκάρθμους ἐπὶ νῆας
<quint. smyrn. 5.658> θυμὸν ἀκηχέμενοι: τὀν γὰρ τίον ἶσον ̓Αχιλλεῖ.
<quint. smyrn. 5.659> νὺξ δ' ἐπόρουσε μέλαινα μετ' ἀνέρας ὕπνον ἄγουσα:
<quint. smyrn. 5.660> οἱ δ' ἄρα δαῖτ' ἐπάσαντο καὶ ̓Ηριγένειαν ἔμιμνον,
<quint. smyrn. 5.661> βαιὸν ἀποβρίξαντες ἀραιοῖσι βλεφάροισιν:
<quint. smyrn. 5.662> αἰνῶς γὰρ φοβέοντο κατὰ φρένα, μή σφισι Τρῶες
<quint. smyrn. 5.663> νυκτὸς ἐπέλθωσιν Τελαμωνιάδαο θανόντος.
<quint. smyrn. 6.1> ̓Ηὼς δ' ̓Ωκεανοῖο ῥόον καὶ λέκτρα λιποῦσα
<quint. smyrn. 6.2> Τιθωνοῦ προσέβη μέγαν οὐρανόν, ἀμφὶ δὲ πάντη
<quint. smyrn. 6.3> κίδνατο παμφανόωσα: γέλασσε δὲ γαῖα καὶ αἰθήρ:
<quint. smyrn. 6.4> τοὶ δ' εἰς ἔργα τράποντο βροτοὶ ῥεῖα φθινύθοντες:
<quint. smyrn. 6.5> ἄλλος δ' ἀλλοίοισιν ἐπῴχετο: αὐτὰρ ̓Αχαιοὶ
<quint. smyrn. 6.6> εἰς ἀγορὴν ἐχέοντο καλεσσαμένου Μενελάου:
<quint. smyrn. 6.7> καί ῥ' ὅτε δὴ μάλα πάντες ἀνὰ στρατὸν ἠγερέθοντο,
<quint. smyrn. 6.8> δὴ τότ' ἐνὶ μέσσοισιν ἀγειρομένοισι μετηύδα:
<quint. smyrn. 6.9> “κέκλυτε μῦθον ἐμεῖο, θεηγενέες βασιλῆες,
<quint. smyrn. 6.10> ὡς ἐρέω: μέγα γάρ μοι ἐνὶ φρεσὶ τείρεται ἦτορ
<quint. smyrn. 6.11> λαῶν ὀλλυμένων, οἵ ῥ' ἤλυθον εἵνεκ' ἐμεῖο
<quint. smyrn. 6.12> δῆριν ἐς ἀργαλέην, τοὺς οὐχ ὑποδέξεται οἶκος,
<quint. smyrn. 6.13> οὐ τοκέες: πολέας γὰρ ὑπέκλασε δαίμονος Αἶσα.
<quint. smyrn. 6.14> ὡς ὄφελον Θανάτοιο βαρὺ σθένος ἀτλήτοιο
<quint. smyrn. 6.15> αὐτῷ ἐμοὶ ἐπόρουσε πρὶν ἐνθάδε λαὸν ἀγεῖραι:
<quint. smyrn. 6.16> νῦν δέ μοι ἀλλήκτους ὀδύνας ἐνεθήκατο δαίμων,
<quint. smyrn. 6.17> ὄφρ' ὁρόω κακὰ πολλά: τίς ἂν φρεσὶ γηθήσειεν
<quint. smyrn. 6.18> εἰσορόων ἐπὶ δηρὸν ἀμήχανα ἔργα μόθοιο;
<quint. smyrn. 6.19> ἀλλ' ἄγεθ' ὅσσοι ἔτ' εἰμὲν ἐπ' ὠκυπόροισι νέεσσι
<quint. smyrn. 6.20> καρπαλίμως φεύγωμεν ἑὴν ἐπὶ γαῖαν ἕκαστος,
<quint. smyrn. 6.21> Αἴαντος φθιμένοιο πολυσθενέος τ' ̓Αχιλῆος,
<quint. smyrn. 6.22> τῶν ἐγὼ οὐκ ὀΐω κταμένων ὑπαλύξαι ὄλεθρον
<quint. smyrn. 6.23> ἡμέας, ἀλλ' ὑπὸ Τρωσὶ δαμήμεναι ἀργαλέοισιν
<quint. smyrn. 6.24> εἵνεκ' ἐμεῦ ̔Ελένης τε κυνώπιδος, ἧς νύ μοι οὔτι
<quint. smyrn. 6.25> μέμβλεται ὡς ὑμέων, ὁπότε κταμένους ἐσίδωμαι
<quint. smyrn. 6.26> ἐν πολέμῳ: κείνη δ' ἀλαπαδνοτάτῳ σὺν ἀκοίτῃ
<quint. smyrn. 6.27> ἐρρέτω: ἐκ γάρ οἱ πινυτὰς φρένας εἵλετο δαίμων
<quint. smyrn. 6.28> ἐκ κραδίης, ὅτ' ἐμεῖο λίπεν δόμον ἠδὲ καὶ εὐνήν.
<quint. smyrn. 6.29> ἀλλὰ τὰ μὲν κείνης Πριάμῳ καὶ Τρωσὶ μελήσει:
<quint. smyrn. 6.30> ἡμεῖς δ' αἶψα νεώμεθ', ἐπεὶ πολὺ λώιόν ἐστιν
<quint. smyrn. 6.31> ἐκφυγέειν πολέμοιο δυσηχέος ἢ ἀπολέσθαι.”
<quint. smyrn. 6.32> ὣς ἔφατ' ̓Αργείων πειρώμενος: ἄλλα δέ οἱ κῆρ
<quint. smyrn. 6.33> ἐν κραδίῃ πόρφυρε περὶ ζηλήμονι θυμῷ,
<quint. smyrn. 6.34> Τρῶας ὅπως ὀλέσῃ καὶ τείχεα μακρὰ πόληος
<quint. smyrn. 6.35> ῥήξῃ ἐκ θεμέθλων, μάλα δ' αἵματος ἄσῃ ̓́Αρηα
<quint. smyrn. 6.36> δίου ̓Αλεξάνδροιο μετὰ φθιμένοισι πεσόντος:
<quint. smyrn. 6.37> οὐ γάρ τι ζήλοιο πέλει στυγερώτερον ἄλλο.
<quint. smyrn. 6.38> καὶ τὰ μὲν ὣς ὥρμαινεν, ἑῇ δ' ἐπιίζανεν ἕδρῃ.
<quint. smyrn. 6.39> καὶ τότε Τυδείδης ἐγχέσπαλος ὦρτ' ἐνὶ μέσσοις,
<quint. smyrn. 6.40> καί ῥα θοῶς νείκεσσεν ἀρηίφιλον Μενέλαον:
<quint. smyrn. 6.41> “ἆ δείλ' ̓Ατρέος υἱέ, τί ἤ νύ σε δεῖμα κιχάνει
<quint. smyrn. 6.42> ἀργαλέον, καὶ τοῖα μετ' ̓Αργείοις ἀγορεύεις,
<quint. smyrn. 6.43> ὡς πάϊς ἠὲ γυνή, τῶνπερ σθένος ἔστ' ἀλαπαδνόν;
<quint. smyrn. 6.44> ἀλλὰ σοὶ οὐ πείσονται ̓Αχαιῶν φέρτατοι υἷες
<quint. smyrn. 6.45> πρὶν Τροίης κρήδεμνα ποτὶ χθόνα πάντα βαλέσθαι:
<quint. smyrn. 6.46> θάρσος γὰρ μερόπεσσι κλέος μέγα, φύζα δ' ὄνειδος.
<quint. smyrn. 6.47> εἰ δ' ἄρα τις καὶ τῶνδ' ἐπιπείσεται, ὡς ἐπιτέλλεις,
<quint. smyrn. 6.48> αὐτίκα οἱ κεφαλὴν τεμέω ἰόεντι σιδήρῳ,
<quint. smyrn. 6.49> ῥίψω δ' οἰωνοῖσιν ἀερσιπέτῃσιν ἐδωδήν.
<quint. smyrn. 6.50> ἀλλ' ἄγεθ', οἷσι μέμηλεν ὀρινέμεναι μένἐ ἀνδρῶν,
<quint. smyrn. 6.51> λαοὺς αὐτίκα πάντας ὀτρυνάντων κατὰ νῆας
<quint. smyrn. 6.52> δούρατα θηγέμεναι, παρά τ' ἀσπίδας ἄλλα τε πάντα
<quint. smyrn. 6.53> εὖ θέσθαι, καὶ δεῖπνον ἄφαρ πάσσασθαι ἅπαντας
<quint. smyrn. 6.54> ἀνέρας ἠδ' ἵππους, οἵ τ' ἐς πόλεμον μεμάασιν:
<quint. smyrn. 6.55> ἐν πεδίῳ δ' ὤκιστα διακρινέει μένος ̓́Αρης.”
<quint. smyrn. 6.56> ὣς φάτο Τυδείδης: κατὰ δ' ἕζετο, ᾗχι πάρος περ:
<quint. smyrn. 6.57> τοῖσι δὲ Θέστορος υἱὸς ἔπος ποτὶ τοῖον ἔειπεν
<quint. smyrn. 6.58> ἀνστὰς ἐν μέσσοισιν, ὅπῃ θέμις ἔστ' ἀγορεύειν:
<quint. smyrn. 6.59> “κέκλυτέ μευ, φίλα τέκνα μενεπτολέμων ̓Αργείων:
<quint. smyrn. 6.60> ἴστε γάρ, ὡς σάφα οἶδα θεοπροπίας ἀγορεύειν.
<quint. smyrn. 6.61> ἤδη μὲν καὶ πρόσθ' ἐφάμην δεκάτῳ λυκάβαντι
<quint. smyrn. 6.62> πέρσειν ̓́Ιλιον αἰπύ: τὸ δὴ νῦν ἐκτελέουσιν
<quint. smyrn. 6.63> ἀθάνατοι: νίκη δὲ πέλει παρὰ ποσσὶν ̓Αχαιῶν.
<quint. smyrn. 6.64> ἀλλ' ἄγε, Τυδέος υἷα μενεπτόλεμόν τ' ̓Οδυσῆα
<quint. smyrn. 6.65> πέμψωμεν Σκῦρον δὲ θοῶς ἐν νηὶ μελαίνῃ,
<quint. smyrn. 6.66> οἵ ῥα παραιπεπίθοντες ̓Αχιλλέος ὄβριμον υἷα
<quint. smyrn. 6.67> ἄξουσιν: μέγα δ' ἄμμι φάος πάντεσσι πελάσσει.”
<quint. smyrn. 6.68> ὣς φάτο Θέστορος υἱὸς ἐΰφρονος: ἀμφὶ δὲ λαοὶ
<quint. smyrn. 6.69> γηθόσυνοι κελάδησαν, ἐπεί σφισιν ἦτορ ἐώλπει
<quint. smyrn. 6.70> Κάλχαντος φάτιν ἔμμεν' ἐτήτυμον, ὡς ἀγόρευε:
<quint. smyrn. 6.71> καὶ τότε Λαέρταο πάϊς μετέειπεν ̓Αχαιοῖς:
<quint. smyrn. 6.72> “ὦ φίλοι, οὐκέτ' ἔοικε μεθ' ὑμῖν πόλλ' ἀγορεύειν
<quint. smyrn. 6.73> σήμερον: ἐν γὰρ δὴ κάματος πέλει ἀχνυμένοισιν:
<quint. smyrn. 6.74> οἶδα γὰρ ὡς λαοῖσι κεκμηκόσιν οὔτ' ἀγορητὴς
<quint. smyrn. 6.75> ἁνδάνει οὔτ' ἄρ' ἀοιδός, ὃν ἀθάνατοι φιλέουσι
<quint. smyrn. 6.76> Πιερίδες: παύρων δ' ἐπέων ἔρος ἔνθ' ἀνθρώποις.
<quint. smyrn. 6.77> νῦν δ', ὅπερ εὔαδε πᾶσι κατὰ στρατὸν ̓Αργείοισι,
<quint. smyrn. 6.78> Τυδείδαο μάλιστα συνεσπομένου τελέσαιμι:
<quint. smyrn. 6.79> ἄμφω γάρ κεν ἰόντε φιλοπτολέμου ̓Αχιλῆος
<quint. smyrn. 6.80> ἄξομεν ὄβριμον υἷα παρακλίναντ' ἐπεεσσιν,
<quint. smyrn. 6.81> εἰ καί μιν μάλα πολλὰ κινυρομένη κατερύκει
<quint. smyrn. 6.82> μήτηρ ἐν μεγάροισιν, ἐπεὶ κρατεροῖο τοκῆος
<quint. smyrn. 6.83> ἔλπομ' ἐμὸν κατὰ θυμὸν ἀρήιον ἔμμεναι υἷα.”
<quint. smyrn. 6.84> ὣς φάμενον προσέειπε πύκα φρονέων Μενέλαος:
<quint. smyrn. 6.85> “ὦ ̓Οδυσεῦ, μέγ' ὄνειαρ ἐϋσθενέων ̓Αργείων,
<quint. smyrn. 6.86> ἤνπερ ̓Αχιλλῆος μεγαλόφρονος ὄβριμος υἱὸς
<quint. smyrn. 6.86a> σῇσι παραιφασίῃσι λιλαιομένοισιν ἀρωγὸς
<quint. smyrn. 6.87> ἔλθοι ἀπὸ Σκύροιο πόροι δέ τις οὐρανιώνων
<quint. smyrn. 6.88> νίκην εὐχομένοισι καὶ ̔Ελλάδα γαῖαν ἱκῶμαι,
<quint. smyrn. 6.89> δώσω οἱ παράκοιτιν ἐμὴν ἐρικυδέα κούρην
<quint. smyrn. 6.90> ̔Ερμιόνην, καὶ πολλὰ καὶ ὄλβια δῶρα σὺν αὐτῇ
<quint. smyrn. 6.91> προφρονέως: οὐ γάρ μιν ὀΐομαι οὔτε γυναῖκα
<quint. smyrn. 6.92> οὔτ' ἄρα πενθερὸν ἐσθλὸν ὑπερφιάλως ὀνόσασθαι.”
<quint. smyrn. 6.93> ὣς ἄρ' ἔφη: Δαναοὶ δὲ συνευφήμησαν ἔπεσσι.
<quint. smyrn. 6.94> καὶ τότε λῦτ' ἀγορή: τοὶ δ' ἐσκίδναντ' ἐπὶ νῆας
<quint. smyrn. 6.95> ἱέμενοι δείπνοιο, τὸ δὴ πέλει ἀνδράσιν ἀλκή:
<quint. smyrn. 6.96> καί ῥ' ὅτε δὴ παύσαντο κορεσσάμενοι μέγ' ἐδωδῆς,
<quint. smyrn. 6.97> δὴ τόθ' ὁμῶς ̓Οδυσῆι περίφρονι Τυδέος υἱὸς
<quint. smyrn. 6.98> νῆα θοὴν εἴρυσσεν ἀπειρεσίης ἁλὸς εἴσω:
<quint. smyrn. 6.99> καρπαλίμως δ' ἤια καὶ ἄρμενα πάντα βάλοντο:
<quint. smyrn. 6.100> ἐν δὲ καὶ αὐτοὶ ἔβαν: μετὰ δέ σφισιν εἴκοσι φῶτες
<quint. smyrn. 6.101> ἴδμονες εἰρεσίης, ὁπότ' ἀντίαι ὦσιν ἄελλαι,
<quint. smyrn. 6.102> ἠδ' ὁπότ' εὐρέα πόντον ὑποστορέῃσι γαλήνη.
<quint. smyrn. 6.103> καί ῥ' ὅτε δὴ κληῖσιν ἐπ' εὐτύκτοισι κάθισσαν,
<quint. smyrn. 6.104> τύπτον ἁλὸς μέγα κῦμα: πολὺς δ' ἀμφέζεεν ἀφρός:
<quint. smyrn. 6.105> ὑγραὶ δ' ἀμφ' ἐλάτῃσι διεπρήσσοντο κέλευθοι
<quint. smyrn. 6.106> νηὸς ἐπεσσυμένης: τοὶ δ' ἱδρώοντες ἔρεσσον:
<quint. smyrn. 6.107> ὡς δ' ὅθ' ὑπὸ ζεύγλῃσι βόες μέγα κεκμηῶτες
<quint. smyrn. 6.108> δουρατέην ἐρύσωσι πρόσω μεμαῶτες ἀπήνην
<quint. smyrn. 6.109> ἄχθεϊ τετριγυῖαν ὑπ' ἄξονι δινήεντι
<quint. smyrn. 6.110> τειρόμενοι, πουλὺς δὲ κατ' αὐχένος ἠδὲ καὶ ὤμων
<quint. smyrn. 6.111> ἱδρὼς ἀμφοτέροισι κατέσσυται ἄχρις ἐπ' οὖδας:
<quint. smyrn. 6.112> ὣς τῆμος μογέεσκον ὑπὸ στιβαρῇς ἐλάτῃσιν
<quint. smyrn. 6.113> αἰζηοί: μάλα δ' ὦκα διήνυον εὐρέα πόντον.
<quint. smyrn. 6.114> τοὺς δ' ἄλλοι μὲν ̓Αχαιοὶ ἀποσκοπίαζον ἰόντας:
<quint. smyrn. 6.115> θῆγον δ' αἰνὰ βέλεμνα καὶ ἔγχεα, τοῖσι μάχοντο.
<quint. smyrn. 6.116> Τρῶες δ' ἄστεος ἐντὸς ἀταρβέες ἐντύνοντο
<quint. smyrn. 6.117> ἐς πόλεμον μεμαῶτες ἰδ' εὐχόμενοι μακάρεσσι
<quint. smyrn. 6.118> λωφῆσαί τε φόνοιο καὶ ἀμπνεῦσαι καμάτοιο.
<quint. smyrn. 6.119> τοῖσι δ' ἐελδομένοισι θεοὶ μέγα πήματος ἄλκαρ
<quint. smyrn. 6.120> ἤγαγον Εὐρύπυλον κρατεροῦ γένος ̔Ηρακλῆος:
<quint. smyrn. 6.121> καί οἱ λαοὶ ἕποντο δαήμονες ἰωχμοῖο
<quint. smyrn. 6.122> πολλοί, ὅσοι δολιχοῖο παρὰ προχοῇσι Καΐκου
<quint. smyrn. 6.123> ναίεσκον κρατερῇσι πεποιθότες ἐγχείῃσιν.
<quint. smyrn. 6.124> ἀμφὶ δέ οἱ κεχάροντο μέγα φρεσὶ Τρώιοι υἷες:
<quint. smyrn. 6.125> ὡς δ' ὁπόθ' ἕρκεος ἐντὸς ἐεργμένοι ἀθρήσωσιν
<quint. smyrn. 6.126> ἥμεροι ἀνέρα χῆνες, ὅτις σφίσιν εἴδατα βάλλῃ,
<quint. smyrn. 6.126a> ἀμφὶ δέ μιν στομάτεσσι περισταδὸν ἰύζοντες
<quint. smyrn. 6.127> σαίνουσιν, τοῦ δ' ἦτορ ἰαίνεται εἰσορόωντος:
<quint. smyrn. 6.128> ὣς ἄρα Τρώιοι υἷες ἐγήθεον, εὖτ' ἐσίδοντο
<quint. smyrn. 6.129> ὄβριμον Εὐρύπυλον, τοῦ δ' ἐν φρεσὶ θαρσαλέον κῆρ
<quint. smyrn. 6.130> τέρπετ' ἀγειρομένοισιν: ἀπὸ προθύρων δὲ γυναῖκες
<quint. smyrn. 6.131> θάμβεον ἀνέρα δῖον: ὁ δ' ἔξοχος ἔσσυτο λαῶν
<quint. smyrn. 6.132> ἠΰτε τις θώεσσι λέων ἐν ὄρεσσι μετελθών.
<quint. smyrn. 6.133> τὸν δὲ Πάρις δείδεκτο, τίεν δέ μιν ̔́Εκτορι ἶσον:
<quint. smyrn. 6.134> τοῦ γὰρ ἀνεψιὸς ἔσκεν, ἰῆς τ' ἐτέτυκτο γενέθλης:
<quint. smyrn. 6.135> τὸν γὰρ δὴ τέκε δῖα κασιγνήτη Πριάμοιο
<quint. smyrn. 6.136> ̓Αστυόχη κρατερῇσιν ὑπ' ἀγκοίνῃσι μιγεῖσα
<quint. smyrn. 6.137> Τηλέφου, ὅν ῥα καὶ αὐτὸν ἀταρβέϊ ̔Ηρακλῆι
<quint. smyrn. 6.138> λάθρῃ ἑοῖο τοκῆος ἐϋπλόκαμος τέκεν Αὔγη:
<quint. smyrn. 6.139> καί μιν τυτθὸν ἐόντα καὶ ἰσχανόωντα γάλακτος
<quint. smyrn. 6.140> θρέψε θοή ποτε κεμμάς, ἑῷ δ' ἴσα φίλατο νεβρῷ
<quint. smyrn. 6.141> μαζὸν ὑποσχομένη βουλῇ Διός: οὐ γὰρ ἐῴκει
<quint. smyrn. 6.142> ἔκγονον ̔Ηρακλῆος ὀϊζυρῶς ἀπολέσθαι.
<quint. smyrn. 6.143> τοῦ δ' ἄρα κύδιμον υἷα Πάρις μάλα πρόφρονι θυμῷ
<quint. smyrn. 6.144> ἦγεν ἑὸν ποτὶ δῶμα δι' εὐρυχόροιο πόληος
<quint. smyrn. 6.145> σῆμα πάρ' ̓Ασσαράκοιο καὶ ̔́Εκτορος αἰπὰ μέλαθρα
<quint. smyrn. 6.146> νηόν τε ζάθεον Τριτωνίδος, ἔνθα οἱ ἄγχι
<quint. smyrn. 6.147> δώματ' ἔσαν καὶ βωμὸς ἀκήρατος ̔Ερκείοιο:
<quint. smyrn. 6.148> καί μιν ἀδελφειῶν πηῶν θ' ὕπερ ἠδὲ τοκήων
<quint. smyrn. 6.149> εἴρετο προφρονέως: ὁ δέ οἱ μάλα πάντ' ἀγόρευεν:
<quint. smyrn. 6.150> ἄμφω δ' ὣς ὀάριζον ἅμ' ἀλλήλοισι κιόντες.
<quint. smyrn. 6.151> ἦλθον δ' ἐς μέγα δῶμα καὶ ὄλβιον: ἔνθα δ' ἄρ' ἧστο
<quint. smyrn. 6.152> ἀντιθέη ̔Ελένη Χαρίτων ἐπιειμένη εἶδος:
<quint. smyrn. 6.153> καί ῥά μιν ἀμφίπολοι πίσυρες περιποιπνύεσκον,
<quint. smyrn. 6.154> ἄλλαι δ' αὖτ' ἀπάνευθεν ἔσαν κλειτοῦ θαλάμοιο
<quint. smyrn. 6.155> ἔργα τιτυσκόμεναι, ὁπόσα δμωῇσιν ἔοικεν.
<quint. smyrn. 6.156> Εὐρύπυλον δ' ̔Ελένη μέγ' ἐθάμβεεν εἰσορόωσα,
<quint. smyrn. 6.157> κεῖνος δ' αὖθ' ̔Ελένην: μετὰ δ' ἀλλήλους ἐπέεσσιν
<quint. smyrn. 6.158> ἄμφω δεικανόωντο δόμῳ ἐνὶ κηώεντι:
<quint. smyrn. 6.159> δμῶες δ' αὖτε θρόνους δοιὼ θέσαν ἐγγὺς ἀνάσσης:
<quint. smyrn. 6.160> αἶψα δ' ̓Αλέξανδρος κατ' ἄρ' ἕζετο, πὰρ δ' ἄρα τῷ γε
<quint. smyrn. 6.161> Εὐρύπυλος. λαοὶ δὲ πρὸ ἄστεος αὖλιν ἔθεντο,
<quint. smyrn. 6.162> ᾗχι φυλακτῆρες Τρώων ἔσαν ὀβριμόθυμοι:
<quint. smyrn. 6.163> αἶψα δὲ τεύχεα θῆκαν ἐπὶ χθόνα, πὰρ δὲ καὶ ἵππους
<quint. smyrn. 6.164> στῆσαν ἔτι πνείοντας ὀϊζυροῖο μόγοιο:
<quint. smyrn. 6.165> ἐν δὲ φάτνῃσι βάλοντο, τά τ' ὠκέες ἵπποι ἔδουσι.
<quint. smyrn. 6.166> καὶ τότε νὺξ ἐπόρουσε, μελαίνετο δ' αἶα καὶ αἰθήρ:
<quint. smyrn. 6.167> οἱ δ' ἄρα δαῖτ' ἐπάσαντο πρὸ τείχεος αἰπεινοῖο
<quint. smyrn. 6.168> Κήτειοι Τρῶές τε: πολὺς δ' ἐπὶ μῦθος ὀρώρει
<quint. smyrn. 6.169> δαινυμένων: πάντῃ δὲ πυρὸς μένος αἰθαλόεντος
<quint. smyrn. 6.170> δαίετο πὰρ κλισίῃσιν: ἐπίαχε δ' ἠπύτα σύριγξ
<quint. smyrn. 6.171> αὐλοί τε λιγυροῖσιν ἀρηράμενοι καλάμοισιν,
<quint. smyrn. 6.172> ἀμφὶ δὲ φορμίγγων ἰαχὴ πέλεν ἱμερόεσσα.
<quint. smyrn. 6.173> ̓Αργεῖοι δ' ἀπάνευθεν ἐθάμβεον εἰσορόωντες
<quint. smyrn. 6.173a> ἐν πεδίῳ πυρὰ πολλὰ καὶ ἄσπετον εἰσαΐοντες
<quint. smyrn. 6.174> αὐλῶν φορμίγγων τ' ἰαχὴν ἀνδρῶν καὶ ἵππων
<quint. smyrn. 6.175> σύριγγός θ', ἣ δαιτὶ μεταπρέπει ἠδὲ νομεῦσι:
<quint. smyrn. 6.176> τοὔνεκ' ἄρ' οἷσιν ἕκαστος ἐπὶ κλισίῃσι κέλευσε
<quint. smyrn. 6.177> νῆας ἀμοιβαίῃσι φυλασσέμεν ἄχρις ἐς ἠῶ,
<quint. smyrn. 6.178> μή σφεας Τρῶες ἀγαυοὶ ἐνιπρήσωσι κιόντες
<quint. smyrn. 6.179> οἵ ῥα τότ' αἰπεινοῖο πρὸ τείχεος εἰλαπίναζον.
<quint. smyrn. 6.180> ὣς δ' αὕτως κατὰ δώματ' ̓Αλεξάνδροιο δαΐφρων
<quint. smyrn. 6.181> δαίνυτο Τηλεφίδης μετ' ἀγακλειτῶν βασιλήων:
<quint. smyrn. 6.182> πολλὰ δ' ἄρα Πρίαμός τε καὶ ἄλλοι Τρώιοι υἷες
<quint. smyrn. 6.183> ἑξείης ηὔχοντο μιγήμεναι ̓Αργείοισιν
<quint. smyrn. 6.184> αἴσῃ ἐν ἀργαλέῃ: ὁ δ' ὑπέσχετο πάντα τελέσσειν.
<quint. smyrn. 6.185> αὐτὰρ ἐπεὶ δόρπησαν, ἔβαν ποτὶ δώμαθ' ἕκαστος:
<quint. smyrn. 6.186> Εὐρύπυλος δ' αὐτοῦ κατελέξατο βαιὸν ἄπωθεν
<quint. smyrn. 6.187> ἐς τέγος εὐποίητον, ὅπῃ πάρος αὐτὸς ἴαυεν
<quint. smyrn. 6.188> ἠῢς ̓Αλέξανδρος μετ' ἀγακλειτῆς ἀλόχοιο:
<quint. smyrn. 6.189> κεῖνο γὰρ ἔκπαγλόν τε καὶ ἔξοχον ἔπλετο πάντων:
<quint. smyrn. 6.190> ἔνθ' ὅ γε λέξατ' ἰών: τοὶ δ' ἄλλοσε κοῖτον ἕλοντο
<quint. smyrn. 6.191> μέχρις ἐπ' ̓Ηριγένειαν ἐΰθρονον. αὐτὰρ ἅμ' ἠοῖ
<quint. smyrn. 6.192> Τηλεφίδης ἀνόρουσε καὶ ἐς στρατὸν εὐρὺν ἵκανε
<quint. smyrn. 6.193> σύν τ' ἄλλοις βασιλεῦσιν, ὅσοι κατὰ ̓́Ιλιον ἦσαν:
<quint. smyrn. 6.194> λαοὶ δ' αὐτίκ' ἔδυσαν ἐν ἔντεσι μαιμώωντες,
<quint. smyrn. 6.195> πάντες ἐνὶ πρώτοισι λιλαιόμενοι πονέεσθαι:
<quint. smyrn. 6.196> ὣς δὲ καὶ Εὐρύπυλος μεγάλοις περικάτθετο γυίοις
<quint. smyrn. 6.197> τεύχεα μαρμαρέῃσιν ἐειδόμενα στεροπῇσι:
<quint. smyrn. 6.198> καί οἱ δαίδαλα πολλὰ κατ' ἀσπίδα δῖαν ἔκειτο,
<quint. smyrn. 6.199> ὁππόσα πρόσθεν ἔρεξε θρασὺ σθένος ̔Ηρακλῆος.
<quint. smyrn. 6.200> ἐν μὲν ἔσαν βλοσυρῇσι γενειάσι λιχμώωντες
<quint. smyrn. 6.201> δοιὼ κινυμένοισιν ἐοικότες οἶμα δράκοντες
<quint. smyrn. 6.202> σμερδαλέον μεμαῶτες: ὁ δέ σφεας ἄλλοθεν ἄλλον
<quint. smyrn. 6.203> νηπίαχός περ ἐὼν ὑπεδάμνατο: καί οἱ ἀταρβὴς
<quint. smyrn. 6.204> ἔσκε νόος καὶ θυμός, ἐπεὶ Διὶ κάρτος ἐῴκει
<quint. smyrn. 6.205> ἐξ ἀρχῆς: οὐ γάρ τι θεῶν γένος οὐρανιώνων
<quint. smyrn. 6.206> ἄπρηκτον τελέθει καὶ ἀμήχανον, ἀλλά οἱ ἀλκὴ
<quint. smyrn. 6.207> ἕσπετ' ἀπειρεσίη καὶ νηδύος ἔνδον ἐόντι.
<quint. smyrn. 6.208> ἐν δὲ Νεμειαίοιο βίη ἐτέτυκτο λέοντος
<quint. smyrn. 6.209> ὀβρίμου ̔Ηρακλῆος ὑπὸ στιβαρῇσι χέρεσσι
<quint. smyrn. 6.210> τειρόμενος κρατερῶς: βλοσυρῇς δέ οἱ ἀμφὶ γένυσσιν
<quint. smyrn. 6.211> αἱματόεις ἀφρὸς ἔσκεν: ἀποπνείοντι δ' ἐῴκει.
<quint. smyrn. 6.212> ἄγχι δέ οἱ πεπόνητο μένος πολυδειράδος ὕδρης
<quint. smyrn. 6.213> αἰνὸν λιχμώωσα: καρήατα δ' ἀλγινόεντα
<quint. smyrn. 6.214> ἄλλα μὲν ἄρ δέδμητο κατὰ χθονός, ἄλλα δ' ἄεξεν
<quint. smyrn. 6.215> ἐξ ὀλίγων μάλα πολλά: πόνος δ' ἔχεν ̔Ηρακλῆα
<quint. smyrn. 6.216> θαρσαλέον τ' ̓Ιόλαον, ἐπεὶ κρατερὰ φρονέοντε
<quint. smyrn. 6.217> ἄμφω, ὁ μὲν τέμνεσκε καρήατα μαιμώωντα
<quint. smyrn. 6.218> ἅρπῃ ὑπ' ἀγκυλόδοντι θοῶς, ὁ δὲ καῖε σιδήρῳ
<quint. smyrn. 6.219> αἰθομένῳ: κρατερὴ δὲ κατήνυτο θηρὸς ὁμοκλή.
<quint. smyrn. 6.220> ἑξείης δ' ἐτέτυκτο βίη συὸς ἀκαμάτοιο
<quint. smyrn. 6.221> ἀφριόων γενύεσσι: φέρεν δέ μιν, ὡς, ἐτεόν περ,
<quint. smyrn. 6.222> ζωὸν ἐς Εὐρυσθῆα μέγα σθένος ̓Αλκείδαο.
<quint. smyrn. 6.223> Κεμμὰς δ' εὖ ἤσκητο θοὴ πόδας, ἥ τ' ἀλεγεινῶν
<quint. smyrn. 6.224> ἀμφὶ περικτιόνων μέγ' ἐσίνετο πᾶσαν ἀλωήν:
<quint. smyrn. 6.225> καὶ τὴν μὲν χρυσέοιο κεράατος ὄβριμος ἥρως
<quint. smyrn. 6.226> ἄμφεχεν οὐλομένοιο πυρὸς πνείουσαν ἀϋτμήν.
<quint. smyrn. 6.227> ἀμφὶ δ' ἄρα στυγεραὶ Στυμφηλίδεσ̔ αἱ μὲν ὀϊστοῖς
<quint. smyrn. 6.228> βλήμεναι ἐν κονίῃσιν ἀπέπνεον, αἱ δ' ἔτι φύζης
<quint. smyrn. 6.229> μνωόμεναι πολιοῖο δι' ἠέρος ἐσσεύοντο:
<quint. smyrn. 6.230> τῇσι δ' ἔφ' ̔Ηρακλέης κεχολωμένος ἄλλον ἐπ' ἄλλῳ
<quint. smyrn. 6.231> ἰὸν ἀεὶ προΐαλλε μάλα σπεύδοντι ἐοικώς.
<quint. smyrn. 6.232> ἐν δὲ καὶ Αὐγείαο μέγας σταθμὸς ἀντιθέοιο
<quint. smyrn. 6.233> τεχνήεις ἤσκητο κατ' ἀκαμάτοιο βοείης:
<quint. smyrn. 6.234> τῷ δ' ἄρα θεσπεσίοιο βαθὺν ῥόον ̓Αλφειοῖο
<quint. smyrn. 6.235> ὄβριμος ̔Ηρακλέης ἐπαγίνεεν: ἀμφὶ δὲ Νύμφαι
<quint. smyrn. 6.236> θάμβεον ἄσπετον ἔργον. ἀπόπροθι δ' ἔπλετο ταῦρος
<quint. smyrn. 6.237> πύρπνοος, ὅν ῥα καὶ αὐτὸν ἀμαιμάκετόν περ ἐόντα
<quint. smyrn. 6.238> γνάμπτε βίῃ κρατεροῖο κεράατος: οἱ δέ οἱ ἄμφω
<quint. smyrn. 6.239> ἀκάματοι μυῶνες ἐρειδομένοιο τέταντο:
<quint. smyrn. 6.240> καί ῥ' ὁ μέν ὡς μυκηθμὸν ἱεὶς πέλεν. ἄγχι δ' ἄρ' αὐτοῦ
<quint. smyrn. 6.241> ἀμφὶ σάκος πεπόνητο θεῶν ἐπιειμένη εἶδος
<quint. smyrn. 6.242> ̔Ιππολύτη: καὶ τὴν μὲν ὑπὸ κρατερῇσι χέρεσσι
<quint. smyrn. 6.243> δαιδαλέου ζωστῆρος ἀμερσέμεναι μενεαίνων
<quint. smyrn. 6.244> εἶλε κόμης ἵπποιο κατ' ὠκέος: αἱ δ' ἀπάτερθεν
<quint. smyrn. 6.245> ἄλλαι ὑποτρομέεσκον ̓Αμαζόνες. ἀμφὶ δὲ λυγραὶ
<quint. smyrn. 6.246> Θρηικίην ἀνά γαῖαν ἔσαν Διομήδεος ἵπποι
<quint. smyrn. 6.247> ἀνδροβόροι: καί τάς μέν ἐπὶ στυγερῇσι φάτνῃσιν
<quint. smyrn. 6.248> αὐτῷ σύν βασιλῆι κακὰ φρονέοντι δάϊξεν.
<quint. smyrn. 6.249> ἐν δὲ καὶ ἀκαμάτοιο δέμας πέλε Γηρυονῆος
<quint. smyrn. 6.250> τεθναότος παρὰ βουσί: καρήατα δ' ἐν κονίῃσιν
<quint. smyrn. 6.251> αἱματόεντα κέχυντο βίῃ ῥοπάλοιο δαμέντα:
<quint. smyrn. 6.252> πρόσθε δέ οἱ δέδμητο κύων ὀλοώτατος ἄλλων
<quint. smyrn. 6.253> ὄρθρος, ἀνιηρῷ ἐναλίγκιος ὄβριμον ἀλκὴν
<quint. smyrn. 6.254> Κερβέρῳ, ὅς ῥά οἱ ἔσκεν ἀδελφεός: ἀμφὶ δ' ἔκειτο
<quint. smyrn. 6.255> βουκόλος Εὐρυτίων μεμορυγμένος αἵματι πολλῷ.
<quint. smyrn. 6.256> ἀμφὶ δέ χρύσεα μῆλα τετεύχατο μαρμαίροντα
<quint. smyrn. 6.257> ̔Εσπερίδων ἀνὰ πρέμνον ἀκήρατον: ἀμφὶ δ' ἄρ' αὐτῷ
<quint. smyrn. 6.258> σμερδαλέος δέδμητο δράκων: ταὶ δ' ἄλλοθεν ἄλλαι
<quint. smyrn. 6.259> πτώσσουσαι θρασύν υἷα Διός μεγάλοιο φέβοντο.
<quint. smyrn. 6.260> ἐν δ' ἄρ' ἔην μέγα δεῖμα καὶ ἀθανάτοισιν ἰδέσθαι
<quint. smyrn. 6.261> Κέρβερος, ὅν ῥ' ἀκάμαντι Τυφωέϊ γείνατ' ̓́Εχιδνα
<quint. smyrn. 6.262> ἄντρῳ ὑπ' ὀκρυόεντι μελαίνης ἀγχόθι νυκτὸς
<quint. smyrn. 6.262a> ἀργαλέης: ὁ δ' ἄρ' ἦεν ἀεικέλιόν τι πέλωρον
<quint. smyrn. 6.263> ἀμφ' ὀλοῇσι πύλῃσι πολυκλαύτου ̓Αΐδαο
<quint. smyrn. 6.264> εἴργων νεκρὸν ὅμιλον ὑπ' ἠερόεντι βερέθρῳ:
<quint. smyrn. 6.265> ῥεῖα δέ μιν Διός υἱὸς ὑπὸ πληγῇσι δαμάσσας
<quint. smyrn. 6.266> ἦγε καρηβαρέοντα παρὰ Στυγὸς αἰπὰ ῥέεθρα,
<quint. smyrn. 6.267> ἕλκων οὐκ ἐθέλοντα βίῃ πρὸς ἀήθεα χῶρον
<quint. smyrn. 6.268> θαρσαλέως. ἐτέτυκτο δ' ἀπόπροθεν ἄγκεα μακρὰ
<quint. smyrn. 6.269> Καυκάσου: ἀμφὶ δὲ δεσμὰ Προμηθέος ἄλλυδις ἄλλα
<quint. smyrn. 6.270> αὐτῇς σὺν πέτρῃσιν ἀναρρήξας ἀραρυίαις
<quint. smyrn. 6.271> λῦε μέγαν Τιτῆνα: λυγρὸς δέ οἱ ἀγχόθι κεῖτο
<quint. smyrn. 6.272> αἰετὸς ἀλγινόεντι δέμας βεβλημένος ἰῷ.
<quint. smyrn. 6.273> Κενταύρων δ' ἐτέτυκτο πολυσθενέων μέγα κάρτος
<quint. smyrn. 6.274> ἀμφὶ Φόλοιο μέλαθρον: ἔρις δ' ὀρόθυνε καὶ οἶνος
<quint. smyrn. 6.275> ἀντίον ̔Ηρακλῆι τεράατα κεῖνα μάχεσθαι:
<quint. smyrn. 6.276> καὶ ῥ' οἱ μὲν πεύκῃσι περὶ δμηθέντες ἔκειντο,
<quint. smyrn. 6.277> τὰς ἔχον ἐν χείρεσσι μάχης ἄκος: οἱ δ' ἔτι μακρῇς
<quint. smyrn. 6.278> δηριόωντ' ἐλάτῃσι μεμαότες, οὐδ' ἀπέληγον
<quint. smyrn. 6.279> ὑσμίνης: πάντων δὲ καρήατα δεύετο λύθρῳ
<quint. smyrn. 6.280> θεινομένων ἀνὰ δῆριν ἀμείλιχον, ὡς ἐτεόν περ:
<quint. smyrn. 6.281> οἴνῳ δ' αἷμα μέμικτο, συνηλοίητο δὲ πάντα
<quint. smyrn. 6.282> εἴδατα καὶ κρητῆρες ἐΰξεστοί τε τράπεζαι.
<quint. smyrn. 6.283> Νέσσον δ' αὖθ' ἑτέρωθι παρὰ ῥόον Εὐηνοῖο
<quint. smyrn. 6.284> κείνης ἐκπροφυγόντα μάχης ὑπεδάμνατ' ὀϊστῷ
<quint. smyrn. 6.285> ἀμφ' ἐρατῆς αλόχοιο χολούμενος, ἐν δ' ἐτέτυκτο
<quint. smyrn. 6.286> ὀβρίμου ̓Ανταίοιο μέγα σθένος, ὅν ῥα καὶ αὐτὸν
<quint. smyrn. 6.287> ἀμφὶ παλαισμοσύνης ἄμοτον περιδηριόωντα
<quint. smyrn. 6.288> ὑψοῦ ἀειράμενος κρατερῇς συνέαξε χέρεσσι.
<quint. smyrn. 6.289> κεῖτο δ' ἐπὶ προχοῇσιν ἐϋρρόου ̔Ελλησπόντου
<quint. smyrn. 6.290> ἀργαλέον μέγα κῆτος ἀμειλίκτοισιν ὀϊστοῖς
<quint. smyrn. 6.291> βλήμενον: ̔Ησιόνης δέ κακούς ἀπελύετο δεσμούς.
<quint. smyrn. 6.292> ἄλλα δ' ἄρ' ̓Αλκείδαο θρασύφρονος ἄσπετα ἔργα
<quint. smyrn. 6.293> ἄμφεχεν Εὐρυπύλοιο διοτρεφέος σάκος εὐρύ.
<quint. smyrn. 6.294> φαίνετο δ' ἶσος ̓́Αρηι μετὰ στίας ἀΐσσοντι:
<quint. smyrn. 6.295> Τρῶες δ' ἀμφιέποντες ἐγήθεον, εὖτ' ἐσίδοντο
<quint. smyrn. 6.296> τεύχεά τ' ἠδέ καί ἄνδρα θεῶν ἐπιειμένον εἶδος:
<quint. smyrn. 6.297> τὸν δὲ Πάρις ποτὶ δῆριν ἐποτρύνων προσέειπε:
<quint. smyrn. 6.298> “χαίρω σεῖο κιόντος, ἐπεί νύ μοι. ἦτορ ἔολπεν
<quint. smyrn. 6.299> ̓Αργείους μάλα πάντας ὀϊζυρῶς ἀπολέσθαι
<quint. smyrn. 6.300> αὐτῇς σὺν νήεσσιν, ἐπεὶ βροτὸν οὔποτε τοῖον
<quint. smyrn. 6.301> ἔδρακον ἐν Τρώεσσιν ἐϋπτολέμοισί τ' ̓Αχαιοῖς.
<quint. smyrn. 6.302> ἀλλὰ σύ, πρὸς μεγάλοιο καὶ ὀβρίμου ̔Ηρακλῆος,
<quint. smyrn. 6.303> τῷ μέγεθός τε βίην τε καὶ ἀγλαὸν εἶδος ἔοικας,
<quint. smyrn. 6.304> κείνου μνωόμενος φρονέων τ' ἀντάξια ἔργα
<quint. smyrn. 6.305> θαρσαλέως Τρώεσσι δαϊζομένοις ἐπάμυνον,
<quint. smyrn. 6.306> ἤν πως ἀμπνεύσωμεν: ἐπεὶ σέγε μοῦνον όΐω
<quint. smyrn. 6.307> ἄστεος ὀλλυμένοιο κακὰς ἀπό κῆρας ἀλέξαι.”
<quint. smyrn. 6.308> ἦ μέγ' ἐποτρύνων: ὁ δέ μιν προσεφώνεε μύθῳ:
<quint. smyrn. 6.309> “Πριαμίδη μεγάθυμε, δέμας μακάρεσσιν ἐοικώς,
<quint. smyrn. 6.310> ταῦτα μὲν ἀθανάτων ἐνὶ γούνασιν ἐστήρικται,
<quint. smyrn. 6.311> ὅς τε θάνῃ κατὰ δῆριν ὑπέρβιον ἠὲ σαωθῇ:
<quint. smyrn. 6.312> ἡμεῖς δ', ὥσπερ ἔοικε καὶ ὡς σθένος ἐστὶ μάχεσθαι,
<quint. smyrn. 6.313> στησόμεθα πρὸ πόληος: ἔπειτα δέ καὶ τόδ' ὀμοῦμαι,
<quint. smyrn. 6.314> μὴ πρὶν ὑποστρέψειν, πρὶν ἢ κτάμεν ἢ ἀπολέσθαι.”
<quint. smyrn. 6.315> ὣς φάτο θαρσαλέως: Τρῶες δ' ἐπὶ μακρὰ χάροντο.
<quint. smyrn. 6.316> καὶ τότ' ̓Αλέξανδρόν τε καὶ Αἰνείαν ἐρίθυμον
<quint. smyrn. 6.317> Πουλυδάμαντά τ' ἐϋμμελίην καὶ Πάμμονα δῖον
<quint. smyrn. 6.318> Δηίφοβόν τ' ἐπὶ τοῖσι καὶ Αἴθικον, ὃς περὶ πάντων
<quint. smyrn. 6.319> Παφλαγόνων ἐκέκαστο μάχῃ ἔνι τλῆναι ὅμιλον,
<quint. smyrn. 6.320> τοὺς ἅμα λέξατο πάντας ἐπισταμένους πονέεσθαι,
<quint. smyrn. 6.321> ὅππως δυσμενέεσσιν ἐπὶ πρώτοισι μάχωνται
<quint. smyrn. 6.322> ἐν πολέμῳ: μάλα δ' ὦκα κίον προπάροιθεν ὁμίλου:
<quint. smyrn. 6.323> προφρονέως δ' οἴμησαν ἀπ' ἄστεος: ἀμφὶ δέ λαοὶ
<quint. smyrn. 6.324> πολλοὶ ἕπονθ', ὡς εἴ τε μελισσάων κλυτὰ φῦλα
<quint. smyrn. 6.325> ἡγεμόνεσσιν ἑοῖσι κατηρεφέος σίμβλοιο
<quint. smyrn. 6.326> ἐκχύμεναι καναχηδόν, ὅτ' εἴαρος ἦμαρ ἵκηται:
<quint. smyrn. 6.327> ὥς ἄρα τοῖσιν ἕποντο βροτοὶ ποτὶ δῆριν ἰοῦσι:
<quint. smyrn. 6.328> τῶν δ' ἄρα νισσομένων πολὺς αἰθέρα δοῦπος ἵκανεν
<quint. smyrn. 6.329> αὐτῶν ἠδ' ἵππων: περὶ δ' ἔβρεμεν ἄσπετα τεύχη.
<quint. smyrn. 6.330> ὡς δ' ὁπόταν μεγάλοιο βίη ἀνέμοιο θοροῦσα
<quint. smyrn. 6.331> κινήσῃ προθέλυμνον ἁλὸς βυθὸν ἀτρυγέτοιο,
<quint. smyrn. 6.332> κύματα δ' ὦκα κελαινὰ πρὸς ἠιόνας βοόωντα
<quint. smyrn. 6.333> φῦκος ἀποπτύωσιν ἐρευγομένοιο κλύδωνος,
<quint. smyrn. 6.334> ἠχὴ δ' ἀτρυγέτοισι παρ' αἰγιαλοῖσιν ὄρωρεν:
<quint. smyrn. 6.335> ὣς τῶν ἐσσυμένων μέγ' ὑπέβραχε γαῖα πελώρη.
<quint. smyrn. 6.336> ̓Αργεῖοι δ' ἀπάνευθε πρὸ τείχεος ἐξεχέοντο
<quint. smyrn. 6.337> ἀμφ' ̓Αγαμέμνονα δῖον: ἀϋτὴ δ' ἔπλετο λαῶν
<quint. smyrn. 6.338> ἀλλήλοις ἐπικεκλομένων, ὀλοοῦ πολέμοιο
<quint. smyrn. 6.339> ἀντιάαν καὶ μή τι καταπτώσσοντας ἐνιπὴν
<quint. smyrn. 6.340> μίμνειν πὰρ νήεσσιν: ἐπειγομένων μαχέσασθαι.
<quint. smyrn. 6.341> Τρωσὶ δ' ἄρ' ἐσσυμένοισι συνήντεον, εὖτε βόεσσι
<quint. smyrn. 6.342> πόρτιες ἐκ ξυλόχοιο ποτὶ σταθμὸν ἐρχομένῃσιν
<quint. smyrn. 6.343> ἐκ νομοῦ εἰαρινοῖο κατ' οὔρεος, ὁππότ' ἄρουραι
<quint. smyrn. 6.344> πυκνὸν τηλεθάουσι, βρύει δ̓ἅλις ἄνθεσι γαῖα,
<quint. smyrn. 6.345> πλήθει δ' αὖτε κύπελλα βοῶν γλάγος ἠδὲ καὶ οἰῶν,
<quint. smyrn. 6.346> μυκηθμὸς δ' ἄρα πουλὺς ὀρίνεται ἔνθα καὶ ἔνθα
<quint. smyrn. 6.347> μισγομένων, γάνυται δὲ μετὰ σφίσι, βουκόλος ἀνήρ:
<quint. smyrn. 6.348> ὣς τῶν ἀλλήλοισι μετεσσυμένων ὀρυμαγδὸς
<quint. smyrn. 6.349> ὠρώρει: δεινὸν γὰρ ἀΰτεον ἀμφοτέρωθεν.
<quint. smyrn. 6.350> οὺν δὲ μάχην ἐτάνυσσαν ἀπείριτον: ἐν δέ Κυδοιμὸς
<quint. smyrn. 6.351> στρωφᾶτ' ἐν μέσσοισι μετ' ἀργαλέοιο Φόνοιο:
<quint. smyrn. 6.352> σὺν δ' ἔπεσον ῥινοί τε καἲ ἔγχεα καὶ τρυφάλειαι
<quint. smyrn. 6.353> πλησίον: ἀμφὶ δὲ χαλκὸς ἴσον πυρὶ μαρμαίρεσκε:
<quint. smyrn. 6.354> φρῖξε δ' ἄρ' ἐγχείῃσι μάχη: περὶ δ' αἵματι πάντῃ
<quint. smyrn. 6.355> δεύετο γαῖα μέλαινα δαϊζομένων ἡρώων
<quint. smyrn. 6.356> ἵππων τ' ὠκυπόδων, οἵ θ' ἅρμασιν ἀμφεκέχυντο,
<quint. smyrn. 6.357> οἱ μὲν ἔτ' ἀσπαίροντες ὑπ' ἄξοσιν, οἱ δ' ἐφύπερθεν
<quint. smyrn. 6.358> πίπτοντες: στυγερὴ δὲ δι' ἠέρος ἔσσυτ' ἀϋτή:
<quint. smyrn. 6.359> ἐν γὰρ δὴ χάλκειος ἔρις πέσεν ἀμφοτέροισι:
<quint. smyrn. 6.360> καί ῥ' οἱ μὲν λάεσσιν ἀταρτηροῖσι μάχοντο,
<quint. smyrn. 6.361> οἱ δ' αὖτ' αἰγανέῃσι νεήκεσιν ἠδὲ βέλεσσιν,
<quint. smyrn. 6.362> ἄλλοι δ' ἀξίνῃσι καὶ ἀμφιτόμοις πελέκεσσι
<quint. smyrn. 6.363> καὶ κρατεροῖς ξιφέεσσι καὶ ἀγχεμάχοις δοράτεσσιν,
<quint. smyrn. 6.364> ἄλλος δ' ἄλλο χέρεσσι μάχης ἀλκτήριον εἶχε.
<quint. smyrn. 6.365> πρῶτοι δ' ̓Αργεῖοι Τρώων ὤσαντο φάλαγγας
<quint. smyrn. 6.366> βαιὸν ἀπὸ σφείων: τοὶ δ' ἔμπαλιν ὁρμήσαντες
<quint. smyrn. 6.367> αἵματι δεῦον ̓́Αρηα μετ' ̓Αργείοισι θορόντες:
<quint. smyrn. 6.368> Εὐρύπυλος δ' ἐν τοῖσι μελαίνῃ λαί λαίλαπι ἶσος
<quint. smyrn. 6.369> λαὸν ἐπῴχετο πάντα καὶ ̓Αργείους ἐνάριζε
<quint. smyrn. 6.370> θαρσαλέως: μάλα γάρ οἱ ἀάσπετον ὤπασε κάρτος
<quint. smyrn. 6.371> Ζεὺς ἐπίηρα φέρων ἐρικυδέϊ ̔Ηρακλῆι.
<quint. smyrn. 6.372> ἔνθ' ὅ γε καὶ Νιρῆα θεοῖς ἐναλίγκιον ἄνδρα
<quint. smyrn. 6.373> μαρνάμενον Τρώεσσι βάλευ περιμήκεϊ δουρὶ
<quint. smyrn. 6.374> βαιὸν ὑπὲρ πρότμησιν: ὁ δ' ἐς πέδον ἤριπε γαίης:
<quint. smyrn. 6.375> ἐκ δέ οἱ αἷμ' ἐχύθη, δεύοντο δέ οἱ κλυτὰ τεύχη,
<quint. smyrn. 6.376> δεύετο δ' ἀγλαὸν εἶδος ἄμ' εὐθαλέεσσι κόμῃσι:
<quint. smyrn. 6.377> κεῖτο δ' ἄρ' ἐν κονίῃσι καὶ αἵματι σὺν κταμένοισιν,
<quint. smyrn. 6.378> ἔρνος ὅπως ἐριθηλὲς ἐλαίης εὐκεάτοιο,
<quint. smyrn. 6.379> ἥν τε βίη ποταμοῖο κατὰ ῥόον ἠχήεντα
<quint. smyrn. 6.380> σύν τ' ὄχθῃς ἐλάσῃσι βόθρον διὰ πάντα κεδάσσας
<quint. smyrn. 6.381> ῥιζόθεν, ἡ δ' ἄρα κεῖται ὑπ' ἄνθεσι βεβριθυῖα:
<quint. smyrn. 6.382> ὣς τῆμος Νιρῆος ἐπὶ χθονὸς ἄσπετον οὖδας
<quint. smyrn. 6.383> ἐξεχύθη δέμας ἠῢ καὶ ἀγλαΐη ἐρατεινή:
<quint. smyrn. 6.384> τῷ δ' ἄρ' ἔπ' Εὐρύπυλος μεγάλ' εὔχετο δῃωθέντι:
<quint. smyrn. 6.385> “κεῖσό νυν ἐν κονίῃσιν, ἐπεί νύ τοι εἶδος ἀγητὸν
<quint. smyrn. 6.386> οὔτι λιλαιομένῳ περ ἐπήρκεσεν, ἀλλά ς' ἔγωγε
<quint. smyrn. 6.387> νοσφισάμην βιότοιο λιλαιόμενόν περ ἀλύξαι:
<quint. smyrn. 6.388> σχέτλιος, οὐδ' ἐνόησας ἀμείνονος ἀντίον ἐλθών:
<quint. smyrn. 6.389> οὐ γὰρ κάρτεϊ κάλλος ἀνὰ κλόνον ἰσοφαρίζει.”
<quint. smyrn. 6.390> ὣς εἰπὼν κταμένοιο περικλυτὰ τεύχἐ ἑλέσθαι
<quint. smyrn. 6.391> μήδετ' ἐπεσσύμενος: τοῦ δ' ἀντίος ἦλθε Μαχάων
<quint. smyrn. 6.392> χωόμενος Νιρῆος, ὅ οἱ σχεδὸν αἶσαν ἀνέτλη:
<quint. smyrn. 6.393> δουρὶ δέ μιν στονόεντι κατ' εὐρέος ἤλασεν ὤμου
<quint. smyrn. 6.394> δεξιτεροῦ, σύτο δ' αἷμα πολυσθενέος περ ἐόντος:
<quint. smyrn. 6.395> ἀλλ' οὐδ' ὣς ἀπόρουσεν ἀταρτηροῖο κυδοιμοῦ,
<quint. smyrn. 6.396> ἀλλ', ὥς τίς τε λέων ἢ ἄγριος οὔρεσι κάπρος
<quint. smyrn. 6.397> μαίνετ' ἐνὶ μέσσοισιν, ὅπως κ' ἐπιόντα δαμάσσῃ,
<quint. smyrn. 6.398> ὅς ῥά μιν οὔτασε πρῶτος ὑποφθάμενος δι' ὁμίλου:
<quint. smyrn. 6.399> τὰ φρονέων ἐπόρουσε Μαχάονι, καί ῥά μιν ὦκα
<quint. smyrn. 6.400> οὔτασεν ἐγχείῃ περιμήκεΐ τε στιβαρῇ τε
<quint. smyrn. 6.401> δεξιτερὸν κατὰ γλουτόν: ὁ δ' οὐκ ἀνεχάζετ' ὀπίσσω,
<quint. smyrn. 6.402> οὐδ' ἐπιόντ' ἀλέεινε, καὶ αἵματος ἐσσυμένοιο:
<quint. smyrn. 6.403> ἀλλ' ἄρα καρπαλίμως περιμήκεα λᾶαν ἀείρας
<quint. smyrn. 6.404> κάββαλε κὰκ κεφαλῆς μεγαθύμου Τηλεφίδαο:
<quint. smyrn. 6.405> τοῦ δὲ κόρυς στονόεντα φόνον καὶ πῆμ' ἀπάλαλκεν
<quint. smyrn. 6.406> ἐσσυμένως: ὁ δ' ἔπειτα κραταιῷ χώσατο φωτὶ
<quint. smyrn. 6.407> Εὐρύπυλος μᾶλλον, μέγα δ' ἀσχαλόων ἐνὶ θυμῷ
<quint. smyrn. 6.408> ὠκὺ διὰ στέρνοιο Μαχάονος ἤλασεν ἔγχος.
<quint. smyrn. 6.409> αἰχμὴ δ' αἱματόεσσα μετάφρενον ἄχρις ἵκανεν:
<quint. smyrn. 6.410> ἤριπε δ' ὡς ὅτε ταῦρος ὑπὸ γναθμοῖσι λέοντος:
<quint. smyrn. 6.411> ἀμφὶ δέ οἱ μελέεσσι μέγ' ἔβραχεν αἰόλα τεύχη.
<quint. smyrn. 6.412> Εὐρύπυλος δέ οἱ αἶψα πολύστονον εἰρύσατ' αἰχμὴν
<quint. smyrn. 6.413> ἐκ χροὸς οὐταμένοιο, καὶ εὐχόμενος μέγ' ἀΰτει:
<quint. smyrn. 6.414> “ἆ δείλ', οὔ νύ τοι ἦτορ ἀρηράμενον φρεσὶ πάμπαν
<quint. smyrn. 6.415> ἔπλετ', ὃς οὐτιδανός περ ἐὼν μέγ' ἀμείνονι φωτὶ
<quint. smyrn. 6.416> ἄντα κίες: τῷ καί σε κακὴ λάχε δαίμονος Αἶσα.
<quint. smyrn. 6.417> ἀλλὰ σοὶ ἔσσετ' ὄνειαρ, ὅτ' οἰωνοὶ δατέονται
<quint. smyrn. 6.418> σάρκα τεὴν κταμένοιο κατὰ μόθον: ἢ ἔτ' ἐέλπῃ
<quint. smyrn. 6.419> νοστήσειν καὶ ἐμεῖο μένος καὶ χεῖρας ἀλύξειν;
<quint. smyrn. 6.420> ἐσσὶ μὲν ἰητήρ, μάλα δ' ἤπια φάρμακα οἶδας,
<quint. smyrn. 6.421> τοῖς πίσυνος τάχ' ἔολπας ὑπεκφυγέειν κακὸν ἦμαρ.
<quint. smyrn. 6.422> ἀλλ' οὐ μὰν οὐδ' αὐτὸς ἀπ' ἠνεμόεντος ̓Ολύμπου
<quint. smyrn. 6.423> σεῖο πατὴρ τεὸν ἦτορ ἔτ' ἐκ θανάτοιο σαώσει,
<quint. smyrn. 6.424> οὐδ' εἴ τοι νέκταρ τε καὶ ἀμβροσίην καταχεύῃ.”
<quint. smyrn. 6.425> ὣς φάτο: τὸν δ' ὅ γε βαιὸν ἀναπνείων προσέειπεν:
<quint. smyrn. 6.426> “Εὐρύπυλ', οὐδ' ἄρα σοί γε πολὺν χρόνον αἴσιμόν ἐστι
<quint. smyrn. 6.427> ζώειν, ἀλλὰ σοὶ ἄγχι παρίσταται οὐλομένη Κὴρ
<quint. smyrn. 6.428> Τρώιον ἂμ πεδίον, τῷ καὶ νῦν αἴσυλα βάζεις.”
<quint. smyrn. 6.429> ὣς φάμενον λίπε θυμός: ἔβη δ' ἄφαρ ̓́Αϊδος εἴσω:
<quint. smyrn. 6.430> τὸν δὲ καὶ οὐκέτ' ἐόντα προσηύδα κύδιμος ἀνήρ:
<quint. smyrn. 6.431> “νῦν μὲν δὴ σύγε κεῖσο κατὰ χθονός: αὐτὰρ ἔγωγε
<quint. smyrn. 6.432> ὕστερον οὐκ ἀλέγω, εἰ καὶ πραὰ ποσσὶν ὄλεθρος
<quint. smyrn. 6.433> σήμερον ἡμετέροισι πέλει λυγρός: οὔτι γὰρ ἄνδρες
<quint. smyrn. 6.434> ζώομεν ἤματα πάντα: πάντα: πότμος δ' ἐπὶ πᾶσι τέτυκται.”
<quint. smyrn. 6.435> ὣς εἰπὼν οὔταζε νέκυν: μέγα δ' ἴαχε Τεῦκρος,
<quint. smyrn. 6.436> ὡς ἴδεν ἐν κονίῃσι Μαχάονα: τοῦ γὰρ ἄπωθεν
<quint. smyrn. 6.437> εἰστήκει μάλα πάγχυ πονεύμενος: ἐν γὰρ ἔκειτο
<quint. smyrn. 6.438> δῆρις ἐνὶ μέσσοισιν: ἐπ' ἄλλῳ δ' ἄλλος ὀρώρει.
<quint. smyrn. 6.439> ἀλλ' οὐδ' ὣς ἀμέλησε δεδουπότος ἀνδρὸς ἀγαυοῦ
<quint. smyrn. 6.440> Νιρῆός δ', ὃς κεῖτο παραυτόθι: τὸν δ' ἐνόησεν
<quint. smyrn. 6.441> ὕστερον ἀντιθέοιο Μαχάονος ἐν κονίῃσιν:
<quint. smyrn. 6.442> αἶψα δ' ὅ γ' ̓Αργείοισιν ἐκέκλετο μακρὰ βοήσας:
<quint. smyrn. 6.443> “ἔσσυσθ', ̓Αργεῖοι, μηδ' εἴκετε δυσμενέεσσιν
<quint. smyrn. 6.444> ἐσσυμένοις: νῶιν γὰρ ἀάσπετον ἔσσετ' ὄνειδος,
<quint. smyrn. 6.445> αἴ κε Μαχάονα δῖον ἅμ' ἀντιθέῳ Νιρῆι
<quint. smyrn. 6.446> Τρῶες ἐρυσσάμενοι ποτὶ ̓́Ιλιον ἀπονέωνται.
<quint. smyrn. 6.447> ἀλλ' ἄγε δυσμενέεσσι μαχώμεθα πρόφρονι θυμῷ,
<quint. smyrn. 6.448> ὄφρα δαϊκταμένους εἰρύσσομεν ἠὲ καὶ αὐτοὶ
<quint. smyrn. 6.449> κείνοις ἀμφιθάνωμεν, ἐπεὶ θέμις ἀνδράσιν αὕτη
<quint. smyrn. 6.450> οἶσιν ἀμυνέμεναι, μηδ' ἄλλοις κύρμα λιπέσθαι:
<quint. smyrn. 6.451> οὐ γὰρ ἀνιδρωτί γε μετ' ἀνδράσι κῦδος ἀέξει.”
<quint. smyrn. 6.452> ὣς ἄρ' ἔφη: Δαναοῖσι δ' ἄχος γένετ': ἀμφὶ δ' ἄρ' αὐτοῖς
<quint. smyrn. 6.453> πολλοὶ γαῖαν ἔρευθον ὑπ' ̓́Αρεϊ δῃωθέντες
<quint. smyrn. 6.454> μαρναμένων ἑκάτερθεν: ἴση δ' ἐπὶ δῆρις ὀρώρει.
<quint. smyrn. 6.455> ὀψὲ δ' ἀδελφειοῖο φόνον στονόεντα νόησε
<quint. smyrn. 6.456> βλημένου ἐν κονίῃ Ποδαλείριος, οὕνεκα νηυσὶν
<quint. smyrn. 6.457> ἧστο παρ' ὠκυπόροισι τετυμμένα δούρασι φωτῶν
<quint. smyrn. 6.458> ἕλκἐ ἀκειόμενος. περὶ δ' ἔντεα δύσατο πάντα
<quint. smyrn. 6.459> θυμὸν ἀδελφειοῖο χολούμενος: ἐν δέ οἱ ἀλκὴ
<quint. smyrn. 6.460> σμερδαλέον στέρνοισιν ἀέξετο μαιμώωντι
<quint. smyrn. 6.461> ἐς πόλεμον στονόεντα: μέλαν δέ οἱ ἔζεεν αἷμα
<quint. smyrn. 6.462> λάβρον ὑπὸ κραδίῃ: τάχα δ' ἔνθορε δυσμενέεσσι
<quint. smyrn. 6.463> χερσὶ θοῇσιν ἄκοντα τανυγλώχινα τινάσσων:
<quint. smyrn. 6.464> εἶλε δ' ἄρ' ἐσσυμένως ̓Αγαμήστορος υἱέα δῖον
<quint. smyrn. 6.465> κλεῖον, ὃν ἠΰκομος Νύμφη τέκεν ἀμφὶ ῥεέθροις
<quint. smyrn. 6.466> Παρθενίου, ὅς τ' εἶσι διὰ χθονὸς ἠΰτ' ἔλαιον
<quint. smyrn. 6.467> πόντον ἐπ' Εὔξεινον προχέων καλλίρροον ὕδωρ.
<quint. smyrn. 6.468> ἄλλον δ' ἀμφὶ κασιγνήτῳ κτάνε δήιον ἄνδρα
<quint. smyrn. 6.469> Λᾶσσον, ὃν ἀντίθεος Προνόη τέκεν ἀμφὶ ῥεέθροις
<quint. smyrn. 6.470> Νυμφαίου ποταμοῖο μάλα σχεδὸν εὐρέος ἄντρου,
<quint. smyrn. 6.471> ἄντρου θηητοῖο, τὸ δὴ φάτις ἔμμεναι αὐτῶν
<quint. smyrn. 6.472> ἱρὸν Νυμφάων, ὁπόσαι περὶ μακρὰ νέμονται
<quint. smyrn. 6.473> οὔρεα Παφλαγόνων καὶ ὅσαι περὶ βοτρυόεσσαν
<quint. smyrn. 6.474> ναίους' ̔Ηράκλειαν: ἔοικε δὲ κεῖνο θεοῖσιν
<quint. smyrn. 6.475> ἄντρον, ἐπεί ῥα τέτυκται ἀπειρέσιον μὲν ἰδέσθαι
<quint. smyrn. 6.476> λαΐνεον, ψυχρὸν δὲ διὰ σπέος ἔρχεται ὕδωρ
<quint. smyrn. 6.477> κρυστάλλῳ ἀτάλαντον, ἐνὶ μυχάτοισι δὲ πάντῃ
<quint. smyrn. 6.478> λαΐνεοι κρητῆρες ἐπὶ στυφελῇσι πέτρῃσιν
<quint. smyrn. 6.479> αἰζηῶν ὡς χερσὶ τετυγμένοι ἰνδάλλονται:
<quint. smyrn. 6.480> ἀμφ' αὐτοῖσι δὲ Πᾶνες ὁμῶς Νύμφαι τ' ἐρατειναί,
<quint. smyrn. 6.481> ἱστοί τ' ἠλακάται τε, καὶ ἄλλ' ὅσα τεχνήεντα
<quint. smyrn. 6.482> ἔργα πέλει θνητοῖσι, τὰ καὶ περὶ θαῦμα βροτοῖσιν
<quint. smyrn. 6.483> εἴδεται ἐρχομένοισιν ἔσω ἱεροῖο μυχοῖο:
<quint. smyrn. 6.484> τῷ ἔνι δοιαὶ ἔνεισι καταιβασίαι τ' ἄνοδοί τε,
<quint. smyrn. 6.485> ἡ μὲν πρὸς βορέαο τετραμμένη ἠχήεντος
<quint. smyrn. 6.486> πνοιάς, ἡ δὲ νότοιο καταντίον ὑγρὸν ἀέντος,
<quint. smyrn. 6.487> τῇ θνητοὶ νίσσονται ὑπὸ σπέος εὐρὺ θεάων:
<quint. smyrn. 6.488> ἡ δ ἑτέρη μακάρων πέλεται ὁδός, οὐδέ μιν ἄνδρες
<quint. smyrn. 6.489> ῥηιδίως πατέουσιν, ἐπεὶ χάος εὐρὺ τέτυκται
<quint. smyrn. 6.490> μέχρις ἐπ' ̓Αΐδονῆος ὑπερθύμοιο βέρεθρον:
<quint. smyrn. 6.491> ἀλλὰ τὰ μὲν μακάρεσσι πέλει θέμις εἰσοράασθαι.
<quint. smyrn. 6.492> τῶνδ' αὖτ' ἀμφὶ Μαχάον' ἰδ' ̓Αγλαΐης κλυτὸν υἷα
<quint. smyrn. 6.493> μαρναμένων ἑκάτερθεν ἀπέφθιτο πουλὺς ὅμιλος:
<quint. smyrn. 6.494> ὀψὲ δὲ δὴ Δαναοί σφεας εἴρυσαν ἀθλήσαντες
<quint. smyrn. 6.495> πολλά περ: αἶψα δὲ νῆας ἐπὶ σφετέρας ἐκόμισσαν
<quint. smyrn. 6.496> παῦροι, ἐπεὶ πλεόνεσσι κακὴ περιπέπτατ' ὀϊζὺς
<quint. smyrn. 6.497> ἀργαλέου πολέμοιο: πόνῳ δ' ἐνέμιμνον ἀνάγκῃ.
<quint. smyrn. 6.498> ἀλλ' ὅτε δὴ μάλα πολλοὶ ἐνεπλήσαντο κελαινὰς
<quint. smyrn. 6.499> κῆρας ἀν' αἱματόεντα καὶ ἀλγινόεντα κυδοιμόν,
<quint. smyrn. 6.500> δὴ τότ' ἄρ' ̓Αργείων πολέες φύγον ἔνδοθι νηῶν,
<quint. smyrn. 6.501> ὅσσους Εὐρύπυλος μέγ' ἐπῴχετο πῆμα κυλίνδων.
<quint. smyrn. 6.502> παῦροι δ' ἀμφ' Αἴαντα καὶ ̓Ατρέος υἷε κραταιὼ
<quint. smyrn. 6.503> μίμνον ἐν ὑσμίνῃ: καὶ τάχα πάντες ὄλοντο
<quint. smyrn. 6.504> δυσμενέων παλάμῃσι περιστρωφῶντες ὁμίλῳ,
<quint. smyrn. 6.505> εἰ μὴ ̓Οϊλέος υἱὸς εΰφρονα Πουλυδάμαντα
<quint. smyrn. 6.506> ἔγχεϊ τύψε παρ' ὦμον ἀριστερὸν ἀγχόθι μαζοῦ:
<quint. smyrn. 6.507> ἐκ δέ οἱ αἷμ' ἐχύθη: ὁ δ' ἐχάσσατο τυτθὸν ὁπίσσω.
<quint. smyrn. 6.508> Δηίφοβον δ' οὔτησε περικλειτὸς Μενέλαος
<quint. smyrn. 6.509> δεξιτερὸν παρὰ μαζόν: ὁ δ̓ἔκφυγε ποσσὶ θοοῖσιν.
<quint. smyrn. 6.510> ἔνθ' ̔Αγαμέμνων δῖος ἐνήρατο πουλὺν ὅμιλον
<quint. smyrn. 6.511> πληθύος ἐξ ὀλοῆς: μετὰ δ' Αἴθικον ᾤχετο δῖον
<quint. smyrn. 6.512> θύων ἐγχείῃσιν: ὁ δ' εἰς ἑτάρους ἀλέεινε.
<quint. smyrn. 6.513> τοὺς δ' ὁπότ' Εὐρύπυλος λαοσσόος εἰσενόησε
<quint. smyrn. 6.514> χαζομένους ἅμα πάντας ἀπὸ στυγεροῖο κυδοιμοῦ,
<quint. smyrn. 6.515> αὐτίκα κάλλιπε λαόν, ὅσον κατὰ νῆας ἔλασσε,
<quint. smyrn. 6.516> καί ῥα θοῶς οἴμησεν ἐπ' ̓Ατρέος υἷε κραταιὼ
<quint. smyrn. 6.517> παῖδά τε καρτερόθυμον ̓Οϊλέος, ὃς περὶ μὲν θεῖν
<quint. smyrn. 6.518> ἔσκε θοός, περὶ δ αὖτε μάχῃ ἔνι φέρτατος ἦεν.
<quint. smyrn. 6.519> τοῖς ἔπι κραιπνὸν ὄρουσεν ἔχων περιμήκετον ἔγχος:
<quint. smyrn. 6.520> σὺν δέ οἱ ἦλθε Πάρις τε καὶ Αἰνείας ἐρίθυμος,
<quint. smyrn. 6.521> ὅς ῥα θοῶς Αἴαντα βάλεν περιμήκεϊ πέτρῃ
<quint. smyrn. 6.522> κὰκ κόρυθα κρατερήν: ὁ δ' ἄρ' ἐν κονίῃσι τανυσθεὶς
<quint. smyrn. 6.523> ψυχὴν οὐ τι κάπυσσεν, ἐπεί νύ οἱ αἴσιμον ἦμαρ
<quint. smyrn. 6.524> ἐν νόστῳ ἐτέτυκτο Καφηρίσιν ἀμφὶ πέτρῃσι:
<quint. smyrn. 6.525> καί ῥά μιν ἁρπάξαντες ἀρηίφιλοι θεράποντες
<quint. smyrn. 6.526> βαιὸν ἔτ' ἀμπνείοντα φέρον ποτὶ νῆας ̓Αχαιῶν.
<quint. smyrn. 6.527> καὶ τότ' ἄρ' οἰώθησαν ἀγακλειτοὶ βασιλῆες
<quint. smyrn. 6.528> ̓Ατρεῖδαι: περὶ δέ σφιν ὀλέθριος ἵσταθ' ὅμιλος
<quint. smyrn. 6.529> βαλλόντων ἑκάτερθεν, ὅ τι σθένε χερσὶν ἑλέσθαι:
<quint. smyrn. 6.530> οἱ μὲν γὰρ στονόεντα βέλη χέον, οἱ δέ νυ λᾶας,
<quint. smyrn. 6.531> ἄλλοι δ' αἰγανέας: τοὶ δ' ἐν μέσσοισιν ἐόντες
<quint. smyrn. 6.532> στρωφῶντ', εὖτε σύες μέσῳ ἕρκεϊ ἠὲ λέοντες
<quint. smyrn. 6.533> ἤματι τῷ, ὅτ' ἄνακτες ἀολλίσσως' ἀνθρώπους
<quint. smyrn. 6.534> ἀργαλέως τ' εἰλέωσι κακὸν τεύχοντες ὄλεθρον
<quint. smyrn. 6.535> θηρσὶν ὑπὸ κρατεροῖς, οἱ δ' ἕρκεος ἐντὸς ἐόντες
<quint. smyrn. 6.536> δμῶας δαρδάπτουσιν, ὅ τις σφίσιν ἐγγὺς ἵκηται:
<quint. smyrn. 6.537> ὣς οἵ γ' ἐν μέσσοισιν ἐπεσσυμένους ἐδάϊζον.
<quint. smyrn. 6.538> ἀλλ' οὐδ' ὣς μένος εἶχον ἐελδόμενοί περ ἀλύξαι,
<quint. smyrn. 6.539> εἰ μὴ Τεῦκρος ἵκανε καὶ ̓Ιδομενεὺς ἐρίθυμος
<quint. smyrn. 6.540> Μηριόνης τε Θόας τε καὶ ἰσόθεος Θρασυμήδης,
<quint. smyrn. 6.541> οἵ ῥα πάρος φοβέοντο θρασὺ σθένος Εὐρυπύλοιο,
<quint. smyrn. 6.542> καί κε φύγον κατὰ νῆας ἀλευάμενοι βαρὺ πῆμα,
<quint. smyrn. 6.543> εἰ μὴ ἄρ' ̓Ατρείδῃσι περιδδείσαντες ἵκοντο
<quint. smyrn. 6.544> ἄντην Εὐρυπύλοιο: μάχη δ' ἀΐδηλος ἐτύχθη.
<quint. smyrn. 6.545> ἔνθα τότ' Αἰνείαο κατ' ἀσπίδος ἔγχος ἔρεισε
<quint. smyrn. 6.546> Τεῦκρος ἐϋμμελίης: τοῦ δ' οὐ χρόα καλὸν ἴαψεν:
<quint. smyrn. 6.547> ἤρκεσε γάρ οἱ πῆμα σάκος μέγα τετραβόειον:
<quint. smyrn. 6.548> ἀλλὰ καὶ ὣς δείσας ἀνεχάσσατο τυτθὸν ὀπίσσω.
<quint. smyrn. 6.549> Μηριόνης δ' ἐπόρουσεν ἀμύμονι Λαοφόωντι
<quint. smyrn. 6.550> Παιονίδῃ, τὸν ἐγείνατ' ἐϋπλόκαμος Κλεομήδη
<quint. smyrn. 6.551> ̓Αξιοῦ ἀμφὶ ῥέεθρα: κίεν δ' ὅ γε ̓́Ιλιον ἱρὴν
<quint. smyrn. 6.552> Τρωσὶν ἀρηξέμεναι μετ' ἀμύμονος ̓Αστεροπαίου:
<quint. smyrn. 6.553> τὸν δ' ἄρα Μηριόνης νύξ̓ ἔγχεϊ ὀκριόεντι
<quint. smyrn. 6.554> αἰδοίων ἐφύπερθε: θοῶς δέ οἱ εἴρυσεν αἰχμὴ
<quint. smyrn. 6.555> ἔγκατα: τοῦ δ' ὤκιστα ποτὶ ζόφον ἔσσυτο θυμός.
<quint. smyrn. 6.556> Αἴαντος δ' ἄρ' ἑταῖρος ̓Οϊλιάδαο δαΐφρων
<quint. smyrn. 6.557> ̓Αλκιμέδης ἐς ὅμιλον ἐϋσθενέων βάλε Τρώων:
<quint. smyrn. 6.558> ἧκε δ' ἐπευξάμενος δηίων ἐς φύλοπιν αἰνὴν
<quint. smyrn. 6.559> σφενδόνῃ ἀλγινόεντα λίθον: διὰ δ' ἔτρεσαν ἄνδρες
<quint. smyrn. 6.560> ῥοῖζον ὁμῶς καὶ λᾶα περιδδείσαντες ἰόντα.
<quint. smyrn. 6.561> τὸν δ' ὀλοὴ φέρε Μοῖρα ποτὶ θρασὺν ἡνιοχῆα
<quint. smyrn. 6.562> Πάμμονος ̔Ιππασίδην: τὸν δ' ἡνία χερσὶν ἔχοντα
<quint. smyrn. 6.563> πλῆξε κατὰ κροτάφοιο: θοῶς δέ μιν ἔκβαλε δίφρου
<quint. smyrn. 6.564> πρόσθεν ἑοῖο τροχοῖο: θοὸν δέ οἱ ἅρμα πεσόντος
<quint. smyrn. 6.565> λυγρὸν ἐπισσώτροισι δέμας διελίσσετ' ὀπίσσω
<quint. smyrn. 6.566> ἵππων ἱεμένων: θάνατος δέ μιν αἰνὸς ἐδάμνα
<quint. smyrn. 6.567> ἐσσυμένως μάστιγα καὶ ἡνία νόσφι λιπόντα:
<quint. smyrn. 6.568> Πάμμονι δ' ἔμπεσε πένθος: ἄφαρ δέ ἑ θῆκεν ἀνάγκη
<quint. smyrn. 6.569> ἄμφω καὶ βασιλῆα καὶ ἡνιοχεῖν θοὸν ἅρμα:
<quint. smyrn. 6.570> καί νύ κεν αὐτοῦ κῆρα καὶ ὕστατον ἦμαρ ἀνέτλη,
<quint. smyrn. 6.571> εἰ μή οἱ Τρώων τις ἀνὰ κλόνον αἱματόεντα
<quint. smyrn. 6.572> ἡνία δέξατο χερσὶ καὶ ἐξεσάωσεν ἄνακτα
<quint. smyrn. 6.573> ἤδη τειρόμενον δηίων ὀλοῇσι χέρεσσιν.
<quint. smyrn. 6.574> ἀντίθεον δ' ̓Ακάμαντα καταντίον ἀΐσσοντα
<quint. smyrn. 6.575> Νέστορος ὄβριμος υἱὸς ὑπὲρ γόνυ δούρατι τύψεν:
<quint. smyrn. 6.576> ἕλκεϊ δ' οὐλομένῳ στυγερὰς ὑπεδύσατ' ἀνίας:
<quint. smyrn. 6.577> χάσσατο δ' ἐκ πολέμοιο: λίπεν δ' ἑτάροισι κυδοιμὸν
<quint. smyrn. 6.578> δακρυόεντ': οὐ γάρ οἱ ἔτι πτολέμοιο μεμήλει.
<quint. smyrn. 6.579> καὶ τότε δὴ θεράπων ἐρικυδέος Εὐρυπύλοιο
<quint. smyrn. 6.580> τύψε Θόαντος ἑταῖρον ̓Εχέμμονα δηϊοτῆτι
<quint. smyrn. 6.581> ὤμου τυτθὸν ἔνερθε: περὶ κραδίην δέ οἱ ἔγχος
<quint. smyrn. 6.582> ἷξεν ἀνιηρόν: σὺν δ' αἵματι κήκιεν ἱδρὼς
<quint. smyrn. 6.583> ψυχρὸς ἀπὸ μελέων: καί μιν στρεφθέντα φέρεσθαι
<quint. smyrn. 6.584> εἰσοπίσω κατέμαρψε μέγα σθένος Εὐρυπύλοιο:
<quint. smyrn. 6.585> κόψε δέ οἱ θοὰ νεῦρα: πόδες δ' ἀέκοντες ἔμιμνον
<quint. smyrn. 6.586> αὐτοῦ, ὅπῃ μιν τύψε: λίπεν δέ μιν ἄμβροτος αἰών.
<quint. smyrn. 6.587> ἐσσυμένως δὲ Θόας νύξεν Πάριν ὀξέϊ δουρὶ
<quint. smyrn. 6.588> δεξιτερὸν κατὰ μηρόν: ὁ δ' ᾤχετο τυτθὸν ὀπίσσω
<quint. smyrn. 6.589> οἰσόμενος θοὰ τόξα, τά οἱ μετόπισθε λέλειπτο.
<quint. smyrn. 6.590> ̓Ιδομενεὺς δ' ἄρα λᾶαν, ὅσον σθένε, χερσὶν ἀείρας
<quint. smyrn. 6.591> κάββαλεν Εὐρυπύλοιο βραχίονα: τοῦ δὲ χαμᾶζε
<quint. smyrn. 6.592> κάππεσε λοίγιον ἔγχος: ἄφαρ δ' ἀνεχάσσατ' ὀπίσσω
<quint. smyrn. 6.593> οἰσέμεν ἐγχείην: τὴν γάρ τ' ἔχεν ἔκβαλε χειρός.
<quint. smyrn. 6.594> ̓Ατρεῖδαι δ̓ἄρα τυτθὸν ἀνέπνευσαν πολέμοιο.
<quint. smyrn. 6.595> τῷ δὲ θοῶς θεράποντες ἔβαν σχεδόν, οἵ οἱ ἔνεγκαν
<quint. smyrn. 6.596> ἀαγὲς δόρυ μακρόν, ὃ πολλῶν γούνατ' ἔλυσε:
<quint. smyrn. 6.597> δεξάμενος δ' ὅ γε λαὸν ἐπῴχετο κάρτεϊ θύων,
<quint. smyrn. 6.598> κτείνων ὅν κε κίχῃσι, πολὺν δ' ὑπεδάμναθ' ὅμιλον.
<quint. smyrn. 6.599> ̓́Ενθ' οὔτ' ̓Ατρεῖδαι μένον ἔμπεδον οὔτε τις ἄλλος
<quint. smyrn. 6.600> ἀγχεμάχων Δαναῶν: μάλα γὰρ δέος ἔλλαβε πάντας
<quint. smyrn. 6.601> ἀργαλέον: πᾶσιν γὰρ ἐπέσσυτο πῆμα κορύσσων
<quint. smyrn. 6.602> Εὐρύπυλος: μετόπισθε δ' ἐπισπόμενος κεράϊζε.
<quint. smyrn. 6.603> κέκλετο δ' αὖ Τρώεσσιν ἰδ' ἱπποδάμοις ἑτάροισιν:
<quint. smyrn. 6.604> “ὦ φίλοι, εἰ δ' ἄγε θυμὸν ἐνὶ στέρνοισι λαβόντες
<quint. smyrn. 6.605> τεύξωμεν Δαναοῖσι φόνον καὶ κῆρ' ἀΐδηλον,
<quint. smyrn. 6.606> οἳ δὴ νῦν μήλοισιν ἐοικότες ἀπονέονται
<quint. smyrn. 6.607> νῆας ἐπὶ σφετέρας: ἀλλὰ μνησώμεθα πάντες
<quint. smyrn. 6.608> ὑσμίνης ὀλοῆς, ἧς παιδόθεν ἴδμονές εἰμεν.”
<quint. smyrn. 6.609> ὣς φάτο: τοὶ δ' ἐπόρουσαν ἀολλέες ̓Αργείοισιν:
<quint. smyrn. 6.610> οἱ δὲ μέγα τρομέοντες ἀπ' ἀργαλέοιο κυδοιμοῦ
<quint. smyrn. 6.611> φεῦγον: τοὶ δ' ἐφέποντο κύνες ὣς ἀργιόδοντες
<quint. smyrn. 6.612> κεμμάσιν ἀγροτέρῃσιν ἀν' ἄγκεα μακρὰ καὶ ὕλην.
<quint. smyrn. 6.613> πολλοὺς δ' ἐν κονίῃσι βάλον μάλα περ μεμαῶτας
<quint. smyrn. 6.614> ἐκφυγέειν ὀλοοῖο φόνου στονόεσσαν ὁμοκλήν.
<quint. smyrn. 6.615> Εὐρύπυλος μὲν ἔπεφνεν ἀμύμονα Βουκολίωνα
<quint. smyrn. 6.616> νῆσόν τε Χρόμιόν τε καὶ ̓́Αντιφον: οἱ δὲ Μυκήνην
<quint. smyrn. 6.617> ᾤκεον εὐκτέανον, τοὶ δ' ἐν Λακεδαίμονι ναῖον:
<quint. smyrn. 6.618> τοὺς ἄρ' ὅ γ' ἐξενάριξεν ἀριγνώτους περ ἐόντας.
<quint. smyrn. 6.619> ἐκ δ' ἄρα πληθύος εἷλεν ἀάσπετα φῦλ' ἀνθρώπων
<quint. smyrn. 6.620> ὅσσα μοι οὐ σθένος ἐστὶ λιλαιομένῳ περ ἀεῖσαι,
<quint. smyrn. 6.621> οὐδ' εἴ μοι στέρνοισι σιδήρεον ἦτορ ἐνείη.
<quint. smyrn. 6.622> Αἰνείας δὲ Φέρητα καὶ ̓Αντίμαχον κατέπεφνεν
<quint. smyrn. 6.623> ἀμφοτέρους Κρήτηθεν ἅμ' ̓Ιδομενῆι κιόντας.
<quint. smyrn. 6.624> αὐτὰρ ̓Αγήνωρ δῖος ἀμύμονα Μῶλον ἔπεφνεν,
<quint. smyrn. 6.625> ὅς περ ἀπ' ̓́Αργεος ἦλθεν ὑπὸ Σθενέλῳ βασιλῆι:
<quint. smyrn. 6.626> τὸν βάλεν αἰγανέῃ νεοθηγέϊ πολλὸν ὀπίσσω
<quint. smyrn. 6.627> φεύγοντ' ἐκ πολέμοιο τυχὼν ὑπὸ νείατα κνήμης
<quint. smyrn. 6.628> δεξιτερῆς: αἰχμὴ δέ διὰ πλατὺ νεῦρον ἔκερσεν
<quint. smyrn. 6.629> ἄντικρυς ἱεμένη: παρὰ δ' ἔθρισεν ὀστέα φωτὸς
<quint. smyrn. 6.630> ἀργαλέως: ὀδύνῃ δὲ μίγη μόρος, ἔφθιτο δ' ἀνήρ.
<quint. smyrn. 6.631> ἔνθα Πάρις Μόσυνόν τ' ἔβαλεν καὶ ἀγήνορα Φόρκυν
<quint. smyrn. 6.632> ἄμφω ἀδελφειούς, οἵ τ' ἐκ Σαλαμῖνος ἵκοντο
<quint. smyrn. 6.633> Αἴαντος νήεσσι, καὶ οὐκέτι νόστον ἴδοντο.
<quint. smyrn. 6.634> τοῖσι δ' ἔπι Κλεόλαον εῢν θεράποντα Μέγητος
<quint. smyrn. 6.635> εἷλε βαλὼν κατὰ μαζὸν ἀριστερόν: ἀμφὶ δέ μιν νὺξ
<quint. smyrn. 6.636> μάρψε κακή, καὶ θυμὸς ἀπέπτατο: τοῦ δὲ δαμέντος
<quint. smyrn. 6.637> ἔνδον ὑπὸ στέρνοισιν ἔτι κραδίη ἀλεγεινὴ
<quint. smyrn. 6.638> ταρφέα παλλομένη πτερόεν πελέμιξε βέλεμνον.
<quint. smyrn. 6.639> ἄλλον δ' ἰὸν ἀφῆκεν ἐπὶ θρασὺν ̓Ηετίωνα
<quint. smyrn. 6.640> ἐσσυμένως: τοῦ δ' αἶψα διὰ γναθμοῖο πέρησε
<quint. smyrn. 6.641> χαλκός: ὁ δ' ἐστονάχησε: μίγη δέ οἱ αἵματι δάκρυ.
<quint. smyrn. 6.642> ἄλλος δ' ἄλλον ἔπεφνε: πολὺς δ' ἐστείνετο χῶρος
<quint. smyrn. 6.643> ̓Αργείων ἰληδὸν ἐπ' ἀλλήλοισι πεσόντων.
<quint. smyrn. 6.644> καί νύ κε δὴ τότε Τρῶες ἐνέπρησαν πυρὶ νῆας,
<quint. smyrn. 6.645> εἰ μὴ νὺξ ἐπόρουσε βαθύσκιον ἠέρ' ἄγουσα.
<quint. smyrn. 6.646> χάσσατο δ' Εὐρύπυλος, σὺν δ' ἄλλοι Τρώιοι υἷες
<quint. smyrn. 6.647> νηῶν βαιὸν ἄπωθε ποτὶ προχοὰς Σιμόεντος
<quint. smyrn. 6.648> ᾗχί περ αὖλιν ἔθεντο γεγηθοτες. οἱ δ' ἐνὶ νηυσὶν
<quint. smyrn. 6.649> ̓Αργεῖοι γοάασκον ἐπὶ ψαμάθοισι πεσόντες
<quint. smyrn. 6.650> πολλὰ μάλ' ἀχνύμενοι κταμένων ὕπερ, οὕνεκ' ἄρ' αὐτῶν
<quint. smyrn. 6.651> πολλοὺς ἐν κονίῃσι μέλας ἐκιχήσατο πότμος.
<quint. smyrn. 7.1> ἦμος δ' οὐρανὸς ἄστρα κατέκρυφεν, ἔγρετο δ' ̓Ηὼς
<quint. smyrn. 7.2> λαμπρὸν παμφανόωσα, κνέφας δ' ἀνεχάσσατο νυκτός,
<quint. smyrn. 7.3> δὴ τότ' ἀρήιοι υἷες ἐϋσθενέων ̓Αργείων,
<quint. smyrn. 7.4> οἱ μὲν ἔβαν προπάροιθε νεῶν κρατερὴν ἐπὶ δῆριν
<quint. smyrn. 7.5> ἀντίον Εὐρυπύλοιο μεμαότες, οἱ δ' ἀπάτερθεν
<quint. smyrn. 7.6> αὐτοῦ πὰρ νήεσσι Μαχάονα ταρχύσαντο
<quint. smyrn. 7.7> Νιρέα θ', ὃς μακάρεσσιν ἀειγενέεσσιν ἐῴκει
<quint. smyrn. 7.8> κάλλεΐ τ' ἀγλαΐῃ τε: βίῃ δ' οὐκ ἄλκιμος ἦεν:
<quint. smyrn. 7.9> οὐ γὰρ ἅμ' ἀνθρώποισι θεοὶ τελέουσιν ἅπαντα:
<quint. smyrn. 7.10> ἀλλ' ἐσθλῷ κακὸν ἄγχι παρίσταται ἔκ τινος αἴσης:
<quint. smyrn. 7.11> ὣς Νιρῆι ἄνακτι παρ' ἀγλαΐῃ ἐρατεινῇ
<quint. smyrn. 7.12> κεῖτ' ἀλαπαδνοσύνη: Δαναοὶ δέ οἱ οὐκ ἀμέλησαν,
<quint. smyrn. 7.13> ἀλλά ἑ ταρχύσαντο καὶ ὠδύραντ' ἐπὶ τύμβῳ,
<quint. smyrn. 7.14> ὅσσα Μαχάονα δῖον, ὃν ἀθανάτοισι θεοῖσιν
<quint. smyrn. 7.15> ἶσον ἀεὶ τίεσκον, ἐπεὶ πυκνὰ μήδεα ᾔδη
<quint. smyrn. 7.16> αἶψα δ' ἀρ' ἀμφοτέροις αὐτὸν περὶ σῆμα βάλοντο.
<quint. smyrn. 7.17> καὶ τότ' ἄρ' ἐν πεδίῳ ἔτι μαίνετο λοίγιος ̓́Αρης:
<quint. smyrn. 7.18> ὦρτο δ' ἄρ' ἀμφοτέρωθε μέγας κόναβος καὶ ἀϋτὴ
<quint. smyrn. 7.19> ῥηγνυμένων λάεσσι καὶ ἐγχείῃσι βοειῶν:
<quint. smyrn. 7.20> καί ῥ' οἱ μὲν πονέοντο πολυκμήτῳ ὑπ' ̓́Αρηι:
<quint. smyrn. 7.21> νωλεμέως δ' ἄρ' ἄπαστος ἐδητύος ἐν κονίῃσι
<quint. smyrn. 7.22> κεῖτο μέγα στενάχων Ποδαλείριος: οὐδ' ὅ γε σῆμα
<quint. smyrn. 7.23> λεῖπε κασιγνήτοιο: νόος δέ οἱ ὁρμαίνεσκε
<quint. smyrn. 7.24> χερσὶν ὑπὸ σφετέρῃσιν ἀνηλεγέως ἀπολέσθαι.
<quint. smyrn. 7.25> καί ῥ' ὁτὲ μὲν βάλε χεῖρας ἐπὶ ξίφος, ἄλλοτε δ' αὖτε
<quint. smyrn. 7.26> δίζετο φάρμακον αἰνόν: ἑοὶ δέ μιν εἶργον ἑταῖροι
<quint. smyrn. 7.27> πολλὰ παρηγορέοντες: ὁ δ' οὐκ ἀπέληγεν ἀνίης.
<quint. smyrn. 7.28> καί νύ κε θυμόν ἑῇσιν ὑπαὶ παλάμῃσιν ὄλεσσεν
<quint. smyrn. 7.29> ἐσθλοῦ ἀδελφειοῖο νεοκμήτῳ ἐπὶ τύμβῳ,
<quint. smyrn. 7.30> εἰ μὴ Νηλέος υἱὸς ἐπέκλυεν, οὐδ' ἀμέλησεν
<quint. smyrn. 7.31> αἰνῶς τειρομένοιο: κίχεν δέ μιν ἄλλοτε μέν που
<quint. smyrn. 7.32> ἐκχύμενον περὶ σῆμα πολύστονον, ἄλλοτε δ' αὖτε
<quint. smyrn. 7.33> ἀμφὶ κάρη χεύοντα κόνιν καὶ στήθεα χερσὶ
<quint. smyrn. 7.34> θεινόμενον κρατερῇσι καὶ οὔνομα κικλήσκοντα
<quint. smyrn. 7.35> οἷο κασιγνήτοιο: περιστενάχοντο δ' ἄνακτα
<quint. smyrn. 7.36> δμῶες ὁμῶς ἑτάροισι: κακὴ δ' ἔχε πάντας ὀϊζύς.
<quint. smyrn. 7.37> καί ῥ' ὅγε μειλιχίοισι μέγ' ἀχνύμενον προσέειπεν:
<quint. smyrn. 7.38> “ἴσχεο λευγαλέοιο γόου καὶ πένθεος αἰνοῦ,
<quint. smyrn. 7.39> ὦ τέκος: οὐ γὰρ ἔοικε περίφρονα φῶτα γεγῶτα
<quint. smyrn. 7.40> μύρεσθ' οἷα γυναῖκα παρ' οὐκέτ' ἐόντι πεσόντα:
<quint. smyrn. 7.41> οὐ γὰρ ἀναστήσεις μιν ἔτ' ἐς φάος, οὕνεκ' ἄϊστος
<quint. smyrn. 7.42> ψυχή οἱ πεπότηται ἐς ἠέρα, σῶμα δ' ἄνευθεν
<quint. smyrn. 7.43> πῦρ ὀλοὸν κατέδαψε καὶ ὀστέα δέξατο γαῖα:
<quint. smyrn. 7.44> αὕτως δ', ὡς ἀνέθηλε, καὶ ἔφθιτο. τέτλαθι δ' ἄλγος
<quint. smyrn. 7.45> ἄσπετον, ὥς περ ἔγωγε Μαχάονος οὔτι χερείω
<quint. smyrn. 7.46> παῖδ' ὀλέσας δηίοισιν ὑπ' ἀνδράσιν εὖ μὲν ἄκοντι
<quint. smyrn. 7.47> εὖ δὲ σαοφροσύνῃσι κεκασμένον. οὐδέ τις ἄλλος
<quint. smyrn. 7.48> αἰζηῶν φιλέεσκεν ἑὸν πατέρ' ὡς ἐμὲ κεῖνος,
<quint. smyrn. 7.49> κάτθανε δ' εἵνεκ' ἐμεῖο σαωσέμεναι μενεαίνων
<quint. smyrn. 7.50> ὃν πατέρ': ἀλλά οἱ εἶθαρ ἀποκταμένοιο πάσασθαι
<quint. smyrn. 7.51> σῖτον ἔτλην καὶ ζωὸς ἔτ' ̓Ηριγένειαν ἰδέσθαι,
<quint. smyrn. 7.52> εὖ εἰδώς, ὅτι πάντες ὁμὴν ̓Αΐδαο κέλευθον
<quint. smyrn. 7.53> νισσόμεθ' ἄνθρωποι, πᾶσίν τ' ἐπὶ τέρματα κεῖται
<quint. smyrn. 7.54> λυγρὰ μόρου στονόεντος. ἔοίκε δὲ θνητὸν ἐόντα
<quint. smyrn. 7.55> πάντα φέρειν, ὁπός' ἐσθλὰ διδοῖ θεὸς ἠδ' ἀλεγεινά.”
<quint. smyrn. 7.56> ὣς φάθ': ὁ δ' ἀχνύμενός μιν ἀμείβετο: τοῦ δ' ἀλεγεινὸν
<quint. smyrn. 7.57> ἔρρεεν εἰσέτι δάκρυ καὶ ἀγλαὰ δεῦε γένεια:
<quint. smyrn. 7.58> “ὦ πάτερ, ἄσχετον ἄλγος ἐμὸν καταδάμναται ἦτορ
<quint. smyrn. 7.59> ἀμφὶ κασιγνήτοιο περίφρονος, ὅς μ' ἀτίταλλεν
<quint. smyrn. 7.60> οἰχομένοιο τοκῆος ἐς οὐρανὸν ὡς ἑὸν υἷα
<quint. smyrn. 7.61> σφῇσιν ἐν ἀγκοίνῃσι καὶ ἰητήρια νούσων
<quint. smyrn. 7.62> ἐκ θυμοῖο δίδαξε: μιῇ δ' ἐνὶ δαιτὶ καὶ εὐνῇ
<quint. smyrn. 7.63> τερπόμεθα ξυνοῖσιν ἰαινόμενοι κτεάτεσσι:
<quint. smyrn. 7.64> τῷ μοι πένθος ἄλαστον ἐποίχεται: οὐδ' ἔτι κείνου
<quint. smyrn. 7.65> τεθναότος φάος ἐσθλὸν ἐέλδομαι εἰσοράασθαι.”
<quint. smyrn. 7.66> ὣς φάτο: τὸν δ' ὁ γεραιὸς ἀκηχέμενον προσέειπε.
<quint. smyrn. 7.67> “πᾶσι μὲν ἀνθρώποισιν ἴσον κακὸν ὤπασε δαίμων
<quint. smyrn. 7.68> ὀρφανίην, πάντας δὲ καὶ ἡμέας αἶα καλύψει,
<quint. smyrn. 7.69> οὐ μὲν ἄρ' ἐκτελέσαντας ὁμὴν βιότοιο κέλευθον,
<quint. smyrn. 7.70> οὐδ' οἵην τις ἕκαστος ἐέλδεται, οὕνεχ' ὕπερθεν
<quint. smyrn. 7.71> ἐσθλά τε καὶ τὰ χέρεια θεῶν ἐν γούνασι κεῖται
<quint. smyrn. 7.72> μυρία, εἰς ἓν πάντα μεμιγμένα: καὶ τὰ μὲν οὔτις
<quint. smyrn. 7.73> δέρκεται ἀθανάτων, ἀλλ' ἀπροτίοπτα τέτυκται
<quint. smyrn. 7.74> ἀχλύϊ θεσπεσίῃ κεκαλυμμένα: τοῖς δ' ἐπὶ χεῖρας
<quint. smyrn. 7.75> οἴη Μοῖρα τίθησι καὶ οὐχ ὁρόως' ἀπ' ̓Ολύμπου
<quint. smyrn. 7.76> ἐς γαῖαν προΐησι: τὰ δ' ἄλλυδις ἄλλα φέρονται
<quint. smyrn. 7.77> πνοιῇς ὡς ἀνέμοιο: καὶ ἀνέρι πολλάκις ἐσθλῷ
<quint. smyrn. 7.78> ἀμφεχύθη μέγα πῆμα, λυγρῷ δ' ἐπικάππεσεν ὄλβος
<quint. smyrn. 7.79> οὐκ εἰκώς. ἀλαὸς δὲ πέλει βίος ἀνθρώποιο:
<quint. smyrn. 7.80> τοὔνεκ' ἄρ' ἀσφαλέως οὐ νίσσεται, ἀλλὰ πόδεσσι
<quint. smyrn. 7.81> πυκνὰ ποτιπταίει: τρέπεται δέ οἱ αἰόλος οἶμος
<quint. smyrn. 7.82> ἄλλοτε μὲν ποτὶ πῆμα πολύστονον, ἄλλοτε δ' αὖτε
<quint. smyrn. 7.83> εἰς ἀγαθόν: μερόπων δὲ πανόλβιος οὔτις ἐτύχθη
<quint. smyrn. 7.84> ἐς τέλος ἐξ ἀρχῆς: ἑτέρῳ δ' ἕτερ' ἀντιόωσι.
<quint. smyrn. 7.85> παῦρον δὲ ζώοντας ἐν ἄλγεσιν οὔτι ἔοικε
<quint. smyrn. 7.86> ζωέμεν. ἔλπεο δ' αἰὲν ἀρείονα, μηδ' ἐπὶ λυγρῷ
<quint. smyrn. 7.87> θυμὸν ἔχειν: καὶ γάρ ῥα πέλει φάτις ἀνθρώποισιν
<quint. smyrn. 7.88> ἐσθλὼν μὲν νίσσεσθαι ἐς οὐρανὸν ἄφθιτον αἰεὶ
<quint. smyrn. 7.89> ψυχάς, ἀργαλέων δὲ ποτὶ ζόφον: ἔπλετο δ' ἄμφω
<quint. smyrn. 7.90> σεῖο κασιγνήτῳ: καὶ μείλιχος ἔσκε βροτοῖσι,
<quint. smyrn. 7.91> καὶ πάϊς ἀθανάτοιο: θεῶν δ' ἐς φῦλον ὀΐω
<quint. smyrn. 7.92> κεῖνον ἀνελθέμεναι σφετέρου πατρὸς ἐννεσίῃσιν.”
<quint. smyrn. 7.93> ὣς εἰπών μιν ἔγειρεν ἀπὸ χθονὸς οὐκ ἐθέλοντα
<quint. smyrn. 7.94> παρφάμενος μύθοισιν, ἄγεν δ' ἀπὸ σήματος αἰνοῦ
<quint. smyrn. 7.95> ἐντροπαλιζόμενον καὶ ἔτ' ἀργαλέα στενάχοντα:
<quint. smyrn. 7.96> ἐς δ' ἄρα νῆας ἵκοντο: πόνον δ' ἔχον ἄλλοι ̓Αχαιοὶ
<quint. smyrn. 7.97> ἀργαλέον καὶ Τρῶες ὀρινομένου πολέμοιο.
<quint. smyrn. 7.98> Εὐρύπυλος δ' ἀτάλαντος ἀτειρέα θυμὸν ̓́Αρηι
<quint. smyrn. 7.99> χερσὶν ὑπ' ἀκαμάτῃσι καὶ ἔγχεϊ μαιμώωντι
<quint. smyrn. 7.100> δάμνατο δήϊα φῦλα: νεκρῶν δ' ἐστείνετο γαῖα
<quint. smyrn. 7.101> κτεινομένων ἑκάτερθεν. ὁ δ' ἐν νεκύεσσι βεβηκὼς
<quint. smyrn. 7.102> μάρνατο θαρσαλέως πεπαλαγμένος αἵματι χεῖρας
<quint. smyrn. 7.103> καὶ πόδας: οὐδ' ἀπέληγεν ἀταρτηροῖο κυδοιμοῦ:
<quint. smyrn. 7.104> ἀλλ' ὅ γε Πηνέλεων κρατερόφρονα δουρὶ δάμασσεν
<quint. smyrn. 7.105> ἀντιόωντ' ἀνὰ δῆριν ἀμείλιχον: ἀμφὶ δὲ πολλοὺς
<quint. smyrn. 7.106> ἔκτανεν: οὐδ' ὅ γε χεῖρας ἀπέτρεπε δηϊοτῆτος,
<quint. smyrn. 7.107> ἀλλ' ἕπετ' ̓Αργείοισι χολούμενος, εὖτε πάροιθεν
<quint. smyrn. 7.108> ὄβριμος ̔Ηρακλέης Φολόης ἀνὰ μακρὰ κάρηνα
<quint. smyrn. 7.109> Κενταύροις ἐπόρουσεν ἑῷ μέγα κάρτεϊ θύων,
<quint. smyrn. 7.110> τοὺς ἅμα πάντας ἔπεφνε καὶ ὠκυτάτους περ ἐόντας
<quint. smyrn. 7.111> καὶ κρατεροὺς ὀλοοῦ τε δαήμονας ἰωχμοῖο:
<quint. smyrn. 7.112> ὣς ὅ γ' ἐπασσύτερον Δαναῶν στρατὸν αἰχμητάων
<quint. smyrn. 7.113> δάμνατ' ἐπεσσύμενος: τοὶ δ' ἰλαδὸν ἄλλοθεν ἄλλος
<quint. smyrn. 7.114> ἀθρόοι ἐν κονίῃσι δεδουπότες ἐξεχέοντο.
<quint. smyrn. 7.115> ὣς δ' ὅτ' ἐπιβρίσαντος ἀπειρεσίου ποταμοῖο
<quint. smyrn. 7.116> ὄχθαι ἀποτμήγονται ἐπὶ ψαμαθώδεϊ χώρῳ
<quint. smyrn. 7.117> μυρίαι ἀμφροτέρωθεν, ὁ δ' εἰς ἁλὸς ἔσσυται οἶδμα
<quint. smyrn. 7.118> παφλάζων ἀλεγεινὸν ἀνὰ ῥόον, ἀμφὶ δὲ πάντῃ
<quint. smyrn. 7.119> κρημνοὶ ἐπικτυπέουσι, βρέμει δ' ἄρα μακρὰ ῥέεθρα
<quint. smyrn. 7.120> αἰὲν ἐρειπομένων, εἴκει δέ οἱ ἕρκεα πάντα:
<quint. smyrn. 7.121> ὥς ἄρα κύδιμοι υἷες ἑϋπτολέμων ̓Αργείων
<quint. smyrn. 7.122> πολλοὶ ὑπ' Εὐρυπύλοιο κατήριπον ἐν κονίῃσι,
<quint. smyrn. 7.123> τοὺς κίχεν αἱματόεντα κατὰ μόθον: οἱ δ' ὑπάλυξαν,
<quint. smyrn. 7.124> ὅσσους ἐξεσάωσε ποδῶν μένος: ἀλλ' ἄρα καὶ ὥς
<quint. smyrn. 7.125> Πηνέλεων ἐρύσαντο δυσηχέος ἐξ ὁμάδοιο
<quint. smyrn. 7.126> νῆας ἐπὶ σφετέρας, καίπερ ποσὶ καρπαλίμοισι
<quint. smyrn. 7.127> κῆρας ἀλευόμενοι στυγερὰς καὶ ἀνηλέα πότμον.
<quint. smyrn. 7.128> πανσυδίῃ ἔντοσθε νεῶν φύγον: οὐδέ τι θυμῷ
<quint. smyrn. 7.129> ἔσθενον Εὐρυπύλοιο καταντία δηριάασθαι,
<quint. smyrn. 7.130> οὕνεκ' ἄρα σφίσι φύζαν ὀϊζυρὴν ἐφέηκεν
<quint. smyrn. 7.131> ̔Ηρακλέης υἱωνὸν ἀτειρέα πάμπαν ἀέξων.
<quint. smyrn. 7.132> οἱ δ' ἄρα τείχεος ἐντὸς ὑποπτώσσοντες ἔμιμνον,
<quint. smyrn. 7.133> αἶγες ὅπως ὑπὸ πρῶνα φοβεύμεναι αὶνὸν ἀήτην,
<quint. smyrn. 7.134> ὅς τε φέρει νιφετόν τε πολὺν κρυερήν τε χάλαζαν
<quint. smyrn. 7.135> ψυχρὸς ἐπαΐσσων, ταὶ δ' ἐς νομὸν ἐσσύμεναί περ
<quint. smyrn. 7.136> ῥιπῆς οὔτι κατιθὺς ὑπερκύπτουσι κολώνης,
<quint. smyrn. 7.137> ἀλλ' ἄρα χεῖμα μένουσιν ὑπὸ σκέπας ἠδὲ φάραγγας
<quint. smyrn. 7.138> ἀγρόμεναι, θάμνοισι δ' ὑπὸ σκιεροῖσι νέμονται
<quint. smyrn. 7.139> ἰλαδόν, ὄφρ' ἀνέμοιο κακαὶ λήξωσιν ἄελλαι:
<quint. smyrn. 7.140> ὣς Δαναοὶ πύργοισιν ὑπὸ σφετέροισιν ἔμιμνον
<quint. smyrn. 7.141> Τηλέφου ὄβριμον υἷα μετεσσύμενον τρομέοντες.
<quint. smyrn. 7.142> αὐτὰρ ὁ νῆας ἔμελλε θοὰς καὶ λαὸν ὀλέσσειν,
<quint. smyrn. 7.143> εἰ μὴ Τριτογένεια θράσος βάλεν ̓Αργείοισιν
<quint. smyrn. 7.144> ὀψέ περ: οἱ δ' ἄλληκτον ἀφ' ἕρκεος αἰπεινοῖο
<quint. smyrn. 7.145> δυσμενέας βάλλοντες ἀνιηροῖς βελέεσσι
<quint. smyrn. 7.146> κτεῖνον ἐπασσυτέρους: δεύοντο δὲ τείχεα λύθρῳ
<quint. smyrn. 7.147> λευγαλέῳ: στοναχὴ δὲ δαϊκταμένων πέλε φωτῶν.
<quint. smyrn. 7.148> αὕτως δ' αὖ νύκτας τε καὶ ἤματα δηριόωντο
<quint. smyrn. 7.149> Κήτειοι Τρῶές τε καὶ ̓Αργεῖοι μενεχάρμαι,
<quint. smyrn. 7.150> ἄλλοτε μὲν προπάροιθε νεῶν, ὁτὲ δ' ἀμφὶ μακεδνὸν
<quint. smyrn. 7.151> τεῖχος, ἐπεὶ πέλε μῶλος ἀάσχετος: ἀλλ' ἄρα καὶ ὥς
<quint. smyrn. 7.152> ἤματα δοιὰ φόνοιο καὶ ἀργαλέης ὑσμίνης
<quint. smyrn. 7.153> παύσανθ', οὕνεχ' ἵκανεν ἐς Εὐρύπυλον βασιλῆα
<quint. smyrn. 7.154> ἀγγελίη Δαναῶν, ὥς κεν πολέμοιο μεθέντες
<quint. smyrn. 7.155> πυρκαϊῇ δώωσι δαϊκταμένους ἐνὶ χάρμῃ:
<quint. smyrn. 7.156> αὐτὰρ ὅ γ' αἶψ' ἐπίθησε, καὶ ἀργαλέοιο κυδοιμοῦ
<quint. smyrn. 7.157> παυσάμενοι ἑκάτερθε νεκροὺς περιταρχύσαντο
<quint. smyrn. 7.158> ἐν κονίῃς ἐριπόντας: ̓Αχαιοὶ δ' ἔξοχα πάντων
<quint. smyrn. 7.159> Πηνέλεων μύροντο: βάλον δ' ἐπὶ σῆμα θανόντι
<quint. smyrn. 7.160> εὐρὺ μάλ' ὑψηλόν τε καὶ ἐσσομένοις ἀρίδηλον:
<quint. smyrn. 7.161> πληθὺν δ' αὖτ' ἀπάνευθε δαϊκταμένων ἡρώων
<quint. smyrn. 7.162> θάψαν ἀκηχέμενοι μεγάλῳ περὶ πένθεϊ θυμὸν
<quint. smyrn. 7.163> πυρκαϊὴν ἅμα πᾶσι μίαν περινηήσαντες
<quint. smyrn. 7.164> καὶ τάφον. ὣς δὲ καὶ αὐτοὶ ἀπόπροθι Τρώιοι υἷες
<quint. smyrn. 7.165> τάρχυσαν κταμένους. ὀλοὴ δ' ̓́Ερις οὐκ ἀπέληγεν,
<quint. smyrn. 7.166> ἀλλ' ἔτ' ἐποτρύνεσκε θρασὺ σθένος Εὐρυπύλοιο
<quint. smyrn. 7.167> ἀντιάαν δηίοισιν: ὁ δ' οὔπω χάζετο νηῶν,
<quint. smyrn. 7.168> ἀλλ' ἔμενεν Δαναοῖσι κακὴν ἐπὶ δῆριν ἀέξων.
<quint. smyrn. 7.169> τοὶ δ' ἐς Σκῦρον ἵκοντο μελαίνῃ νηὶ θέοντες:
<quint. smyrn. 7.170> εὗρον δ' υἷ̓ ̓Αχιλῆος ἑοῦ προπάροιθε δόμοιο,
<quint. smyrn. 7.171> ἄλλοτε μὲν βελέεσσι καὶ ἐγχείῃσιν ἱέντα,
<quint. smyrn. 7.172> ἄλλοτε δ' αὖθ' ἵπποισι πονεύμενον ὠκυπόδεσσι:
<quint. smyrn. 7.173> γήθησαν δ' ἐσιδόντες ἀταρτηροῦ πολέμοιο
<quint. smyrn. 7.174> ἔργα μετοιχόμενον, καίπερ μέγα τειρόμενον κῆρ
<quint. smyrn. 7.175> ἀμφὶ πατρὸς κταμένοιο: τὸ γὰρ τὸ πάροιθε πέπυστο.
<quint. smyrn. 7.176> αἶψα δέ κίον ἄντα τεθηπότες, οὕνεχ' ὁρῶντο
<quint. smyrn. 7.177> θαρσαλέῳ ̓Αχιλῆι δέμας περικαλλὲς ὁμοῖον:
<quint. smyrn. 7.178> τοὺς δ' ἄρ' ὑποφθάμενος τοῖον ποτὶ μῦθον ἔειπεν:
<quint. smyrn. 7.179> “ὦ ξεῖνοι, μέγα χαίρετ' ἐμὸν ποτὶ δῶμα κιόντες:
<quint. smyrn. 7.180> εἴπατε δ' ὁππόθεν ἐστὲ καὶ οἵτινες, ἠδ' ὅ τι χρειὼ
<quint. smyrn. 7.181> ἤλθετ' ἔχοντες ἐμεῖο δι' οἴδματος ἀτρυγέτοιο.”
<quint. smyrn. 7.182> ὣς ἔφατ' εἰρόμενος: ὁ δ' ἀμείβετο δῖος ̓Οδυσσεύς:
<quint. smyrn. 7.183> “ἡμεῖς τοι φίλοι εἰμὲν ἐϋπτολέμου ̓Αχιλῆος,
<quint. smyrn. 7.184> τῷ νύ σέ φασι τεκέσθαι εΰφρονα Δηιδάμειαν:
<quint. smyrn. 7.185> καὶ δ' αὐτοὶ τεὸν εἶδος ἐΐσκομεν ἀνέρι κείνῳ
<quint. smyrn. 7.186> πάμπαν: ὁ δ ἀθανάτοισι πολυσθενέεσσιν ἐῴκει.
<quint. smyrn. 7.187> εἰμὶ δ' ἐγὼν ̓Ιθάκηθεν, ὁ δ' ̓́Αργεος ἱπποβότοιο,
<quint. smyrn. 7.188> εἴ ποτε Τυδείδαο δαΐφρονος οὔνομ' ἄκουσας,
<quint. smyrn. 7.189> ἢ καὶ ̓Οδυσσῆος πυκιμήδεος, ὅς νύ τοι ἄγχι
<quint. smyrn. 7.190> αὐτὸς ἐγὼν ἕστηκα θεοπροπίης ἕνεκ' ἐλθών:
<quint. smyrn. 7.191> ἀλλ' ἐλέαιρε τάχιστα καὶ ̓Αργείοις ἐπάμυνον
<quint. smyrn. 7.192> ἐλθὼν ἐς Τροίην: ὣς γὰρ τέλος ἔσσετ' ̓́Αρηι.
<quint. smyrn. 7.193> καί τοι δῶρ' ὀπάσουσιν ἀάσπετα δῖοι ̓Αχαιοί:
<quint. smyrn. 7.194> τεύχεα δ' αὐτὸς ἔγωγε τεοῦ πατρὸς ἀντιθέοιο
<quint. smyrn. 7.195> δώσω, ἅπερ φορέων μέγα τέρψεαι: οὐ γὰρ ἔοικε
<quint. smyrn. 7.196> θνητῶν τεύχεσι κεῖνα, θεοῦ δέ που ̓́Αρεος ὅπλοις
<quint. smyrn. 7.197> ἶσα πέλει: πουλὺς δὲ περί σφισι πάμπαν ἄρηρε
<quint. smyrn. 7.198> χρυσὸς δαιδαλέοισι κεκασμένος, οἷσι κοὶ αὐτὸς
<quint. smyrn. 7.199> Ηφαιστος μέγα θυμὸν ἐν ἀθανάτοισιν ἰάνθη
<quint. smyrn. 7.200> τεύχων ἄμβροτα κεῖνα, τά σοι μέγα θαῦμα ἰδόντι
<quint. smyrn. 7.201> ἔσσεται, οὕνεκα γαῖα καὶ οὐρανὸς ἠδὲ θάλασσα
<quint. smyrn. 7.202> ἀμφὶ σάκος πεπόνηται ἀπειρεσίῳ τ' ἐνὶ κύκλῳ
<quint. smyrn. 7.203> ζῷα πέριξ ἤσκηνται ἐοικότα κινυμένοισι,
<quint. smyrn. 7.204> θαῦμα καὶ ἀθανάτοισι: βροτῶν δ' οὐπώποτε τοῖα
<quint. smyrn. 7.205> οὔτε τις ἔδρακε πρόσθεν ἐν ἀνδράσιν οὔτ' ἐφόρησεν,
<quint. smyrn. 7.206> εἰ μὴ σός γε πατήρ, τὸν ἴσον Διὶ τῖον ̓Αχαιοὶ
<quint. smyrn. 7.207> πάντες, ἐγὼ δὲ μάλιστα φάλα φρονέων ἀγάπαζον:
<quint. smyrn. 7.208> καί οἱ ἀποκταμένοιο νέκυν ποτὶ νῆας ἔνεικα
<quint. smyrn. 7.209> πολλοῖς δυσμενέεσσιν ἀνηλέα πότμον ὀπάσσας:
<quint. smyrn. 7.210> τοὔνεκά μοι κείνοιο περικλυτὰ τεύχεα δῶκε
<quint. smyrn. 7.211> δῖα Θέτις: τὰ δ' ἄρ' αὖθις ἐελδόμενός περ ἔγωγε
<quint. smyrn. 7.212> δώσω προφρονέως, ὁπότ' ̓́Ιλιον εἰσαφίκηαι.
<quint. smyrn. 7.213> καί νύ σε καὶ Μενέλαος, ἐπὴν Πριάμοιο πόληα
<quint. smyrn. 7.214> πέρσαντες νήεσσιν ἐς ̔Ελλάδα νοστήσωμεν,
<quint. smyrn. 7.215> αὐτίκα γαμβρὸν ἑὸν ποιήσεται, ἢν ἐθέλῃσθα,
<quint. smyrn. 7.216> ἀμφ' εὐεργεσίης: δώσει δέ τοι ἄσπετ' ἄγεσθαι
<quint. smyrn. 7.217> κτήματά τε χρυσόν τε μετ' ἠϋκόμοιο θυγατρός,
<quint. smyrn. 7.218> ὅσς' ἐπέοικεν ἕπεσθαι ἐϋκτεάνῳ βασιλῆι.”
<quint. smyrn. 7.219> ὣς φάμενον προσέειπεν ̓Αχιλλέος ὄβριμος υἱός:
<quint. smyrn. 7.220> “εἰ μὲν δὴ καλέουσι θεοπροπίῃσιν ̓Αχαιοί,
<quint. smyrn. 7.221> αὔριον αἶψα νεώμεθ' ἐπ' εὐρέα βένθεα πόντου,
<quint. smyrn. 7.222> ἤν τι φάος Δαναοῖσι λιλαιομένοισι γένωμαι:
<quint. smyrn. 7.223> νῦν δ' ἴομεν ποτὶ δώματ' ἐΰξεινόν τε τράπεζαν,
<quint. smyrn. 7.224> οἵην περ ξείνοισι θέμις παρατεκτήνασθαι:
<quint. smyrn. 7.225> ἀμφὶ δ' ἐμοῖο γάμοιο θεοῖς μετόπισθε μελήσει.”
<quint. smyrn. 7.226> ὣς εἰπὼν ἡγεῖθ: οἱ δ' ἑσπόμενοι μέγα χαῖρον:
<quint. smyrn. 7.227> καί ῥ' ὅτε δὴ μέγα δῶμα κίον καὶ κάλλιμον αὐλήν,
<quint. smyrn. 7.228> εὗρον Δηιδάμειαν ἀκηχεμένην ἐνὶ θυμῷ
<quint. smyrn. 7.229> τηκομένην δ' , ὡσεί τε χιὼν κατατήκετ' ὄρεσσιν
<quint. smyrn. 7.230> Εὔρου ὑπὸ λιγέος καὶ ἀτειρέος ἠελίοιο:
<quint. smyrn. 7.231> ὣς ἥ γε φθινύθεσκε δεδουπότος ἀνδρὸς ἀγαυοῦ:
<quint. smyrn. 7.232> καί μιν ἔτ' ἀχνυμένην περ ἀγακλειτοὶ βασιλῆες
<quint. smyrn. 7.233> ἠσπάζοντ' ἐπέεσσι: πάϊς δέ οἱ ἐγγύθεν ἐλθὼν
<quint. smyrn. 7.234> μυθεῖτ' ἀτρεκέως γενεὴν καὶ οὔνομ' ἑκάστου:
<quint. smyrn. 7.235> χρειὼ δ', ἥντιν' ἵκανον, ἐπέκρυφε μέχρις ἐς ἠῶ,
<quint. smyrn. 7.236> ὄφρα μὴ ἀχνυμένην μιν ἕλῃ πολύδακρυς ἀνίη,
<quint. smyrn. 7.237> καί μιν ἀπεσσύμενον μάλα λισσομένη κατερύκῃ.
<quint. smyrn. 7.238> αἶψα δὲ δαῖτ' ἐπάσαντο καὶ ὕπνῳ θυμὸν ἴηναν
<quint. smyrn. 7.239> πάντες, ὅσοι Σκύροιο πέδον περιναιετάασκον
<quint. smyrn. 7.240> εἰναλίης, τὴν μακρὰ περιβρομέουσι θαλάσσης
<quint. smyrn. 7.241> κύματα ῥηγνυμένοιο πρὸς ᾐόνας Αἰγαίοιο:
<quint. smyrn. 7.242> ἀλλ' οὐ Δηιδάμειαν ἐπήρατος ὕπνος ἔμαρπτεν
<quint. smyrn. 7.243> οὔνομα κερδαλέου μιμνησκομένην ̓Οδυσῆος
<quint. smyrn. 7.244> ἠδὲ καὶ ἀντιθέου Διομήδεος, οἵ ῥά μιν ἄμφω
<quint. smyrn. 7.245> εὖνιν ποιήσαντο φιλοπτολέμου ̓Αχιλῆος
<quint. smyrn. 7.246> παρφάμενοι κείνοιο θρασὺν νόον, ὄφρ' ἀφίκηται
<quint. smyrn. 7.247> δήϊον εἰς ἐνοπήν: τῷ δ' ἄτροπος ἤντετο Μοῖρα,
<quint. smyrn. 7.248> ἥ οἱ ὑπέκλασε νόστον, ἀπειρέσιον δ' ἄρα πένθος
<quint. smyrn. 7.249> πατρὶ πόρεν Πηλῆι καὶ αὐτῇ Δηιδαμείῃ.
<quint. smyrn. 7.250> τοὔνεκά μιν κατὰ θυμὸν ἀάσπετον ἄμφεχε δεῖμα
<quint. smyrn. 7.251> παιδὸς ἐπεσσυμένοιο ποτὶ πτολέμοιο κυδοιμόν,
<quint. smyrn. 7.252> μή οἱ λευγαλέῳ ἐπὶ πένθεϊ πένθος ἵκηται.
<quint. smyrn. 7.253> ̓Ηὼς δ' εἰσανέβη μέγαν οὐρανόν: οἱ δ' ἀπὸ λέκτρων
<quint. smyrn. 7.254> καρπαλίμως ὤρνυντο: νόησε δὲ Δηιδάμεια:
<quint. smyrn. 7.255> αἶψα δέ οἱ στέρνοισι περὶ πλατέεσσι χυθεῖσα
<quint. smyrn. 7.256> ἀργαλέως γοάασκεν ἐς αἰθέρα μακρὰ βοῶσα:
<quint. smyrn. 7.257> ἠΰτε βοῦς ἐν ὄρεσσιν ἀπειρέσιον μεμακυῖα
<quint. smyrn. 7.258> πόρτιν ἑὴν δίζηται ἐν ἄγκεσιν, ἀμφὶ δὲ μακραὶ
<quint. smyrn. 7.259> οὔρεος αἰπεινοῖο περιβρομέουσι κολῶναι:
<quint. smyrn. 7.260> ὣς ἄρα μυρομένης ἀμφίαχεν αἰπὺ μέλαθρον
<quint. smyrn. 7.261> πάντοθεν ἐκ μυχάτων, μέγα δ' ἀσχαλόως' ἀγόρευε:
<quint. smyrn. 7.262> “τέκνον, ποῖ δὴ νῦν σοὶ ἐῢς νόος ἐκπεπότηται
<quint. smyrn. 7.263> ̓́Ιλιον ἐς πολύδακρυ μετὰ ξείνοισιν ἕπεσθαι,
<quint. smyrn. 7.264> ᾗχι πολεῖς ὀλέκονται ὑπ' ἀργαλέης ὑσμίνης,
<quint. smyrn. 7.265> καίπερ ἐπιστάμενοι πόλεμον καὶ ἀεικέα χάρμην;
<quint. smyrn. 7.266> νῦν δὲ σὺ μὲν νέος ἐσσὶ καὶ οὔπω δήϊα ἔργα
<quint. smyrn. 7.267> οἶδας, ἅ τ' ἀνθρώποισιν ἀλάλκουσιν κακὸν ἦμαρ:
<quint. smyrn. 7.268> ἀλλὰ σὺ μέν μευ ἄκουσον, ἑοῖς δ' ἐνὶ μίμνε δόμοισι,
<quint. smyrn. 7.269> μὴ δή μοι Τροίηθε κακὴ φάτις οὔαθ' ἵκηται
<quint. smyrn. 7.270> σεῖο καταφθιμένοιο κατὰ μόθον: οὐ γὰρ ὀΐω
<quint. smyrn. 7.271> ἐλθέμεναί ς' ἔτι δεῦρο μετάτροπον ἐξ ὁμάδοιο:
<quint. smyrn. 7.272> οὐδὲ γὰρ οὐδὲ πατὴρ τεὸς ἔκφυγε κῆρ' ἀΐδηλον,
<quint. smyrn. 7.273> ἀλλ' ἐδάμη κατὰ δῆριν, ὅ περ καὶ σεῖο καὶ ἄλλων
<quint. smyrn. 7.274> ἡρώων προφέρεσκε, θεὰ δέ οἱ ἔπλετο μήτηρ,
<quint. smyrn. 7.275> τῶνδε δολοφροσύνῃ καὶ μήδεσιν, οἵ σε καὶ αὐτὸν
<quint. smyrn. 7.276> δῆριν ἐπὶ στονόεσσαν ἐποτρύνουσι νέεσθαι:
<quint. smyrn. 7.277> τοὔνεκ' ἐγὼ δείδοικα περὶ κραδίῃ τρομέουσα,
<quint. smyrn. 7.278> μή μοι καὶ σέο, τέκνον, ἀποφθιμένοιο πέληται
<quint. smyrn. 7.279> εὖνιν καλλειφθεῖσαν ἀεικέα πήματα πάσχειν:
<quint. smyrn. 7.280> οὐ γάρ πώ τι γυναικὶ κακώτερον ἄλγος ἔπεισιν,
<quint. smyrn. 7.281> ἢ ὅτε παῖδες ὄλωνται ἀποφθιμένοιο καὶ ἀνδρός,
<quint. smyrn. 7.282> χηρωθῇ δὲ μέλαθρον ὑπ' ἀργαλέου θανάτοιο:
<quint. smyrn. 7.283> αὐτίκα γὰρ περὶ φῶτες ἀποτμήγουσιν ἀρούρας,
<quint. smyrn. 7.284> κείρουσιν δέ τε πάντα καὶ οὐκ ἀλέγουσι θέμιστας:
<quint. smyrn. 7.285> τοὔνεκ' ἄρ' οὔ τι τέτυκται ὀϊζυρώτερον ἄλλο
<quint. smyrn. 7.286> χήρης ἐν μεγάροισιν ἀκιδνότερόν τε γυναικός.”
<quint. smyrn. 7.287> ἦ μέγα κωκύουσα: πάϊς δέ μιν ἀντίον ηὔδα:
<quint. smyrn. 7.288> “θάρσει, μῆτερ ἐμεῖο, κακὴν δ' ἀποπέμπεο φήμην:
<quint. smyrn. 7.289> οὐ γὰρ ὑπὲρ κῆράς τις ὑπ' ἄρεϊ δάμναται ἀνήρ:
<quint. smyrn. 7.290> εἰ δέ μοι αἴσιμόν ἐστι δαμήμεναι εἵνεκ' ̓Αχαιῶν,
<quint. smyrn. 7.291> τεθναίην ῥέξας τι καὶ ἄξιον Αἰακίδῃσιν.”
<quint. smyrn. 7.292> ὣς φάτο: τῷ δ' ἄγχιστα κίεν γεραρὸς Λυκομήδης,
<quint. smyrn. 7.293> καί ῥά μιν ἰωχμοῖο λιλαιόμενον προσέειπεν:
<quint. smyrn. 7.294> “ὦ τέκος ὀβριμόθυμον ἑῷ πατρὶ κάρτος ἐοικώς,
<quint. smyrn. 7.295> οἶδ' ὅτι καρτερός ἐσσι καὶ ὄβριμος: ἀλλ' ἄρα καὶ ὣς
<quint. smyrn. 7.296> καὶ πόλεμον δείδοικα πικρὸν καὶ κῦμα θαλάσσης
<quint. smyrn. 7.297> λευγαλέον: ναῦτοι γὰρ ἀεὶ σχεδόν εἰσιν ὀλέθρου.
<quint. smyrn. 7.298> ἀλλὰ σὺ δείδιε, τέκνον, ἐπήν πλόον εἰσαφίκηαι
<quint. smyrn. 7.299> ὕστερον ἢ Τροίηθεν ἤ ἄλλοθεν, οἷά τε πολλὰ
<quint. smyrn. 7.319a> πλαζόμεθ' ἄνθρωποι ἐπ' ἀπείριτα νῶτα θαλάσσης
<quint. smyrn. 7.300> τῆμος, ὅτ' αἰγοκερῆι συνέρχεται ἠερόεντι
<quint. smyrn. 7.301> ἠέλιος μετόπισθε βαλὼν ῥυτῆρα βελέμνων
<quint. smyrn. 7.302> τοξευτήν, ὅτε χεῖμα λυγρὸν κλονέουσιν ἄελλαι,
<quint. smyrn. 7.303> ἢ ὁπότ' ̓Ωκεανοῖο κατὰ πλατὺ χεῦμα φέρονται
<quint. smyrn. 7.304> ἄστρα κατερχομένοιο ποτὶ κνέφας ̓Ωρίωνος:
<quint. smyrn. 7.305> δείδιε δ' ἐν φρεσὶ σῇσιν ἰσημερίην ἀλεγεινήν,
<quint. smyrn. 7.306> ᾗ ἔνι συμφορέονται ἀν' εὐρέα βένθεα πόντου
<quint. smyrn. 7.307> ἔκποθεν ἀΐσσουσαι ὑπὲρ μέγα λαῖτμα θύελλαι,
<quint. smyrn. 7.308> ἢ ὅτε Πληιάδων πέλεται δύσις, ἥν ῥα καὶ αὐτὴν
<quint. smyrn. 7.309> δείδιθι μαιμώωσαν ἔσω ἁλὸς ἠδὲ καὶ ἄλλα
<quint. smyrn. 7.310> ἄστρα, τά που μογεροῖσι πέλει δέος ἀνθρώποισι
<quint. smyrn. 7.311> δυόμεν' ἢ ἀνιόντα κατὰ πλατὺ χεῦμα θαλάσσης.”
<quint. smyrn. 7.312> ὣς εἰπὼν κύσε παῖδα καὶ οὐκ ἀνέεργε κελεύθου
<quint. smyrn. 7.313> ἱμείροντα μόθοιο δυσηχέος: ὃς δ' ἐρατεινὸν
<quint. smyrn. 7.314> μειδιόων ἐπὶ νῆα θοῶς ὥρμαινε νέεσθαι.
<quint. smyrn. 7.315> ἀλλά μιν εἰσέτι μητρὸς ἐνὶ μεγάροισιν ἔρυκε
<quint. smyrn. 7.316> δακρυόεις ὀαρισμὸς ἐπισπεύδοντα πόδεσσιν.
<quint. smyrn. 7.317> ὡς δ' ὅτε τις θοὸν ἵππον ἐπὶ δρόμον ἰσχανόωντα
<quint. smyrn. 7.318> εἴργει ἐφεζόμενος, ὁ δ' ἐρυκανόωντα χαλινὸν
<quint. smyrn. 7.319> δάπτει ἐπιχρεμέθων, στέρνον δέ οἱ ἀφριόωντος
<quint. smyrn. 7.320> δεύεται, οὐδ' ἵστανται ἐελδόμενοι πόδες οἴμης,
<quint. smyrn. 7.321> πουλὺς δ' ἀμφ' ἔνα χῶρον ἐλαφροτάτοις ὑπὸ ποσσὶ
<quint. smyrn. 7.322> ταρφέα κινυμένοιο πέλει κτύπος, ἀμφὶ δὲ χαῖται
<quint. smyrn. 7.323> ῥώοντ' ἐσσυμένοιο, κάρη δ' εἰς ὕψος ἀείρει
<quint. smyrn. 7.324> φυσιόων μάλα πολλά, νόος δ' ἐπιτέρπετ' ἄνακτος:
<quint. smyrn. 7.325> ὣς ἄρα κύδιμον υἷα μενεπτολέμου ̓Αχιλῆος
<quint. smyrn. 7.326> μήτηρ μὲν κατέρυκε, πόδες δέ οἱ ἐγκονέεσκον:
<quint. smyrn. 7.327> ἡ δὲ καὶ ἀχνυμένη περ ἑῷ ἐπαγάλλετο παιδί.
<quint. smyrn. 7.328> ὃς δέ μιν ἀμφικύσας μάλα μυρία κάλλιπε μούνην
<quint. smyrn. 7.329> μυρομένην ἀλεγεινὰ φίλου κατὰ δώματα πατρός:
<quint. smyrn. 7.330> οἵη δ' ἀμφὶ μέλαθρα μέγ' ἀσχαλόωσα χελιδὼν
<quint. smyrn. 7.331> μύρεται αἰόλα τέκνα, τά που μάλα τετριγῶτα
<quint. smyrn. 7.332> αἰνὸς ὄφις κατέδαψε καὶ ἤκαχε μητέρα κεδνήν,
<quint. smyrn. 7.333> ἡ δ' ὁτέ μέν χήρην περιπἐπταται ἀμφὶ καλιήν,
<quint. smyrn. 7.334> ἄλλοτε δ' εὐτύκτοισι περὶ προθύροισι ποτᾶται
<quint. smyrn. 7.335> αἰνὰ κινυρομένη τεκέων ὕτερ: ὣς ἄρα κείνου
<quint. smyrn. 7.336> μύρετο Δηιδάμεια, καὶ υἱέος ἄλλοτε μέν που
<quint. smyrn. 7.337> εὐνὴν ἀμφιχυθεῖσα μέγ' ἴαχεν, ἄλλοτε δ' αὖτε
<quint. smyrn. 7.338> κλαῖεν ἐπὶ φλιῇσι: φίλῳ δ' ἐγκάτθετο κόλπῳ,
<quint. smyrn. 7.339> εἴ τί οἱ ἐν μεγάροισι τετυγμένον ἦεν ἄθυρμα,
<quint. smyrn. 7.340> ᾦ ἔπι τυτθὸς ἐὼν ἀταλὰς φρένας ἰαίνεσκεν:
<quint. smyrn. 7.341> ἀμφὶ δέ οἱ καὶ ἄκοντα λελειμμένον εἴ που ἴδοιτο,
<quint. smyrn. 7.342> ταρφέα μιν φιλέεσκε, καὶ εἴ τί περ ἄλλο γοῶσα
<quint. smyrn. 7.343> ἔδρακε παιδὸς ἑοῖο δαΐφρονος. οὐδ' ὅ γε μητρὸς
<quint. smyrn. 7.344> ἄσπετ' ὀδυρομένης ἔτ' ἐπέκλυεν, ἀλλ' ἀπάτερθε
<quint. smyrn. 7.345> βαῖνε θοὴν ἐπὶ νῆα: φέρον δέ μιν ὠκέα γυῖα
<quint. smyrn. 7.346> ἀστέρι παμφανόωντι πανείκελον. ἀμφὶ δ' ἄρ' αὐτῷ
<quint. smyrn. 7.347> ἕσπετ' ὁμῶς ̓Οδυσῆι δαΐφρονι Τυδέος υἱός,
<quint. smyrn. 7.348> ἄλλοι τ' εἴκοσι φῶτες ἀρηράμενοι φρεσὶ θυμόν,
<quint. smyrn. 7.349> τοὺς ἔχε κεδνοτάτους ἐν δώμασι Δηιδάμεια,
<quint. smyrn. 7.350> καί σφας ἐῷ πόρε παιδὶ θοοὺς ἔμεναι θεράποντας.
<quint. smyrn. 7.351> οἱ τότ' ̓Αχιλλέος υἷα θρασὺν περιποιπνύεσκον
<quint. smyrn. 7.352> ἐσσύμενον ποτὶ νῆα δι' ἄστεος: ὅς δ' ἐνὶ μέσσοις
<quint. smyrn. 7.353> ἤιε καγχαλόων: κεχάροντο δὲ Νηρηῖναι
<quint. smyrn. 7.354> ἀμφὶ Θέτιν: καὶ δ' αὐτὸς ἐγήθεε Κυανοχαίτης
<quint. smyrn. 7.355> εἰσορόων ̓Αχιλῆος ἀμύμονος ὄβριμον υἷα,
<quint. smyrn. 7.356> ὡς ἤδη πολέμοιο λιλαίετο δακρυόεντος
<quint. smyrn. 7.357> καίπερ ἐὼν ἔτι παιδνός, ἔτ' ἄχνοος: ἀλλά μιν ἀλκὴ
<quint. smyrn. 7.358> καὶ μένος ὀτρύνεσκεν: ἑῆς δ' ἐξέσσυτο πάτρης,
<quint. smyrn. 7.359> οἶος ̓́Αρης, ὅτε μῶλον ἐπέρχεται αἱματόεντα
<quint. smyrn. 7.360> χωόμενος δηίοισι, μέμηνε δέ οἱ μέγα θυμός,
<quint. smyrn. 7.361> καί οἱ ἐπισκύνιον βλοσυρὸν πέλει, ἀμφὶ δ' ἄρ' αὐτῷ
<quint. smyrn. 7.362> ὄμματα μαρμαίρουσιν ἴσον πυρί, ταὶ δέ παρειαὶ
<quint. smyrn. 7.363> κάλλος ὁμοῦ κρυόεντι φόβῳ καταειμέναι αἰεὶ
<quint. smyrn. 7.364> φαίνοντ' ἐσσυμένου, τρομέουσι δὲ καὶ θεοὶ αὐτοί:
<quint. smyrn. 7.365> τοῖος ἔην ̓Αχιλῆος ἐῢς πάίς: οἱ δ' ἀνὰ ἄστυ
<quint. smyrn. 7.366> εὔχοντ' ἀθανάτοισι σαωσέμεν ἐσθλὸν ἄνακτα
<quint. smyrn. 7.367> ἀργαλέου παλίνορσον ἀπ' ̓́Αρεος: οἱ δ' ἐσάκουσαν
<quint. smyrn. 7.368> εὐχομένων: ὁ δὲ πάντας ὑπείρεχεν, οἵ οἱ ἕποντο.
<quint. smyrn. 7.369> ἐλθόντες δ' ἐπὶ θῖνα βαρυγδούποιο θαλάσσης
<quint. smyrn. 7.370> εὗρον ἔπειτ' ἐλατῆρας ἐϋξόου ἔνδοθι νηὸς
<quint. smyrn. 7.371> ἱστία τ' ἐντύνοντας ἐπειγομένους τ' ἀνὰ νῆα:
<quint. smyrn. 7.372> αἶψα δ' ἐν αὐτοὶ ἔβαν: τοὶ δ' ἔκτοθι πείσματ' ἔλυσαν
<quint. smyrn. 7.373> εὐνάς θ', αἳ νήεσσι μέγα σθένος αἰὲν ἕπονται.
<quint. smyrn. 7.374> τοῖσι δ' ἄρ' εὐπλοΐην πόσις ὤπασεν ̓Αμφιτρίτης
<quint. smyrn. 7.375> προφρονέως: μάλα γάρ οἱ ἐνὶ φρεσὶ μέμβλετ' ̓Αχαιῶν
<quint. smyrn. 7.376> ]τειρομένων ὑπὸ Τρωσὶ καὶ Εὐρυπύλῳ μεγαθύμῳ.
<quint. smyrn. 7.377> οἱ δ' ̓Αχιλήιον υἷα παρεζόμενοι ἑκάτερθε
<quint. smyrn. 7.378> τέρπεσκον μύθοισιν ἑοῦ πατρὸς ἔργ' ἐνέποντες,
<quint. smyrn. 7.379> ὅσσα τ' ἀνὰ πλόον εὐρὺν ἐμήσατο καὶ ποτὶ γαίῃ
<quint. smyrn. 7.380> Τηλέφου ἀγχεμάχοιο, καὶ ὁππόσα Τρῶας ἔρεξεν
<quint. smyrn. 7.381> ἀμφὶ πόλιν Πριάμοιο φέρων κλέος ̓Ατρείδῃσι:
<quint. smyrn. 7.382> τοῦ δ' ἄρ' ἰαίνετο θυμὸς ἐελδομένοιο καὶ αὐτοῦ
<quint. smyrn. 7.383> πατρὸς ἀταρβήτοιο κλέος καὶ κῦδος ἀρέσθαι
<quint. smyrn. 7.384> ἥ δέ που ἐν θαλάμοισιν ἀκηχεμένη περὶ παιδὶ
<quint. smyrn. 7.385> ἐσθλὴ Δηιδάμεια πολύστονα δάκρυα χεῦε,
<quint. smyrn. 7.386> καί οἱ ἐνὶ φρεσὶ θυμὸς ὑπ' ἀργαλέῃσιν ἀνίῃς
<quint. smyrn. 7.387> τήκεθ' ὅπως ἀλαπαδνὸς ἐπ' ἀνθρακίῃσι μόλιβδος
<quint. smyrn. 7.388> ἠὲ τρύφος κηροῖο: γόος δέ μιν οὔποτ' ἔλειπε
<quint. smyrn. 7.389> δερκομένην ἐπὶ πόντον ἀπείριτον: οὕνεκα μήτηρ
<quint. smyrn. 7.390> ἄχνυθ' ἐῷ περὶ παιδί, καὶ ἢν ἐπὶ δαῖτ' ἄφίκηται
<quint. smyrn. 7.390a> τηλόθι κεκλόμενος φίλου ἀνδρὸς ἐς ἀλλότριον δῶ.
<quint. smyrn. 7.391> καί ῥά οἱ ἱστία νηὸς ἀπόπροθι πολλὸν ἰούσης
<quint. smyrn. 7.392> ἤδη ἀπεκρύπτοντο καὶ ἠέρι φαίνεθ' ὁμοῖα:
<quint. smyrn. 7.393> ἀλλ' ἡ μὲν στονάχιζε πανημερίη γοόωσα.
<quint. smyrn. 7.394> νηῦς δ' ἔθεεν κατὰ πόντον ἐπισπομένου ἀνέμοιο
<quint. smyrn. 7.395> τυτθὸν ἐπιψαύουσα πολυρροθίοιο θαλάσσης:
<quint. smyrn. 7.396> πορφύρεον δ' ἑκάτερθε περὶ τρόπιν ἔβραχε κῦμα:
<quint. smyrn. 7.397> αἶψα δὲ νηῦς μέγα λαῖτμα διήνυσε ποντοποροῦσα.
<quint. smyrn. 7.398> ἀμφὶ δέ οἱ πέσε νυκτὸς ἔπι κνέφας: ἡ δ' ὑπ' ἀήτῃ
<quint. smyrn. 7.399> πλῶε κυβερνήτῃ τε διαπρήσσουσα θαλάσσης
<quint. smyrn. 7.400> βένθεα: θεσπεσίη δὲ πρὸς οὐρανὸν ἤλυθεν ̓Ηώς.
<quint. smyrn. 7.401> τοῖσι δ' ἄρ' ̓Ιδαίων ὀρέων φαίνοντο κολῶναι
<quint. smyrn. 7.402> Χρῦσά τε καὶ Σμίνθειον ἕδος καὶ Σιγιὰς ἄκρη
<quint. smyrn. 7.403> τύμβος τ' Αἰακίδαο δαΐφρονος: ἀλλά μιν οὔτι
<quint. smyrn. 7.404> υἱὸς Λαέρταο πύκα φρονέων ἐνὶ θυμῷ
<quint. smyrn. 7.405> δεῖξε Νεοπτολέμῳ, ἵνα οἱ μὴ πένθος ἀέξῃ
<quint. smyrn. 7.406> θυμὸς ἐνὶ στήθεσσι. παρημείβοντο δὲ νήσους
<quint. smyrn. 7.407> αἶψα Καλυδναίας: Τένεδος δ' ἀπελείπετ' ὀπίσσω:
<quint. smyrn. 7.408> φαίνετο δ' αὖτ' ̓Ελεοῦντος ἕδος, τόθι Πρωτεσιλάου
<quint. smyrn. 7.409> σῆμα πέλει πτελέῃσι κατάσκιον αἰπεινῇσιν,
<quint. smyrn. 7.410> αἵ ῥ' ὁπότ' ἀθρήσωσιν ἀνερχόμεναι δαπέδοιο
<quint. smyrn. 7.411> ̓́Ιλιον, αὐτίκα τῇσι θοῶς αὐαίνεται ἄκρα.
<quint. smyrn. 7.412> νῆα δ' ἐρεσσομένην ἄνεμος φέρεν ἀγχόθι Τροίης:
<quint. smyrn. 7.413> ἵκετο δ' ᾗχι καὶ ἄλλαι ἔσαν παρὰ θίνεσι νῆες
<quint. smyrn. 7.414> ̓Αργείων, οἵ τῆμος ὀϊζυρῶς πονέοντο
<quint. smyrn. 7.415> μαρνάμενοι περὶ τεῖχος, ὅπερ πάρος αὐτοὶ ἔδειμαν
<quint. smyrn. 7.416> νηῶν ἔμμεναι ἕρκος ἐϋσθενέων θ' ἅμα λαῶν
<quint. smyrn. 7.417> ἐν πολέμῳ: τὸ δ' ἄρ' ἤδη ὑπ' Εὐρυπύλοιο χέρεσσι
<quint. smyrn. 7.418> μέλλεν ἀμαλδύνεσθαι ἐρειπόμενον ποτὶ γαίῃ,
<quint. smyrn. 7.419> εἰ μὴ ἄρ' αἶψ' ἐνόησε κραταιοῦ Τυδέος υἱὸς
<quint. smyrn. 7.420> βαλλόμεν' ἕρκεα μακρά: θοῆς δ' ἄφαρ ἔκθορε νηός,
<quint. smyrn. 7.421> θαρσαλέως δ' ἐβόησεν, ὅσον χάδε οἱ κέαρ ἔνδον:
<quint. smyrn. 7.422> “ὦ φίλοι, ἦ μέγα πῆμα κυλίνδεται ̓Αργείοισι
<quint. smyrn. 7.423> σήμερον: ἀλλ' ἄγε θάσσον ἐς αἰόλα τεύχεα δύντες
<quint. smyrn. 7.424> ἴομεν ἐς πολέμοιο πολυκμήτοιο κυδοιμόν:
<quint. smyrn. 7.425> ἤδη γὰρ πύργοισιν ἐφ' ἡμετέροισι μάχονται
<quint. smyrn. 7.426> Τρῶες ἐϋπτόλεμοι, τοὶ δὴ τάχα τείχεα μακρὰ
<quint. smyrn. 7.427> ῥηξάμενοι πυρὶ νῆας ἐνιπρήσουσι μάλ' αἰνῶς:
<quint. smyrn. 7.428> νῶϊν δ' οὐκέτι νόστος ἐελδομένοις ἀνὰ θυμὸν
<quint. smyrn. 7.429> ἔσσεται: ἀλλὰ καὶ αὐτοὶ ὑπέρ μόρον αἶψα δαμέντες
<quint. smyrn. 7.430> κεισόμεθ' ἐν Τροίῃ, τεκέων ἑκὰς ἠδὲ γυναικῶν.”
<quint. smyrn. 7.431> ὣς φάτο: τοὶ δ' ὤκιστα θοῆς ἐκ νηὸς ὄρουσαν
<quint. smyrn. 7.432> πανσυδίῃ: πάντας γὰρ ἕλε τρόμος εἰσαΐοντας
<quint. smyrn. 7.433> νόσφι Νεοπτολέμοιο δαΐφρονος, οὕνεκ' ἐῴκει
<quint. smyrn. 7.434> πατρὶ φίλῳ μέγα κάρτος: ἔρως δέ οἱ ἔμπεσε χάρμης.
<quint. smyrn. 7.435> καρπαλίμως δ' ἵκοντο ποτὶ κλισίην ̓Οδυσῆος:
<quint. smyrn. 7.436> ἡ γὰρ ἔην ἄγχιστα νεὼς κυανοπρώροιο:
<quint. smyrn. 7.437> πολλὰ δ' ἄρ' ἐξημοιβὰ παραυτόθι τεύχεα κεῖτο,
<quint. smyrn. 7.438> ἠμὲν ̓Οδυσσῆος πυκιμήδεος ἠδὲ καὶ ἄλλων
<quint. smyrn. 7.439> ἀντιθέων ἑτάρων, ὁπόσα κταμένων ἀφέλοντο.
<quint. smyrn. 7.440> ἔνθ' ἐσθλὸς μὲν ἔδυ καλὰ τεύχεα, τοὶ δὲ χέρεια
<quint. smyrn. 7.441> δῦσαν, ὅσοις ἀλαπαδνὸν ὑπὸ κραδίῃ πέλεν ἦτορ:
<quint. smyrn. 7.442> αὐτὰρ ̓Οδυσσεὺς δύσαθ' ἅ οἱ ̓Ιθάκηθεν ἕποντο:
<quint. smyrn. 7.443> δῶκε δὲ Τυδείδῃ Διομήδεϊ κάλλιμα τεύχη
<quint. smyrn. 7.444> κεῖνα, τὰ δὴ Σώκοιο βίην εἴρυσσε πάροιθεν:
<quint. smyrn. 7.445> υἱὸς δ' αὖτ' ̓Αχιλῆος ἐδύσατο τεύχεα πατρός,
<quint. smyrn. 7.446> καί οἱ φαίνετο πάμπαν ἀλίγκιος: ἀμφὶ δ' ἐλαφρὰ
<quint. smyrn. 7.447> ̔Ηφαίστου παλάμῃσι περὶ μελέεσσιν ἀρήρει,
<quint. smyrn. 7.448> καίπερ ἐόνθ' ἑτέροισι πελώρια: τῷ δ' ἅμα πάντα
<quint. smyrn. 7.449> φαίνετο τεύχεα κοῦφα: κάρη γε μὲν οὔτι βάρυνε
<quint. smyrn. 7.449a> πήληξ οὐ παλάμῃσιν ἐπέβρισεν δόρυ μακρὸν
<quint. smyrn. 7.450> Πηλιάς, ἀλλά ἑ χερσὶ καὶ ἠλίβατόν περ ἐοῦσαν
<quint. smyrn. 7.451> ῥηιδίως ἀνάειρεν ἔθ' αἵματος ἰσχανόωσαν.
<quint. smyrn. 7.452> ̓Αργείων δέ μιν ὅσσοι ἐπέδρακον, οὔτι δύναντο
<quint. smyrn. 7.453> καίπερ ἐελδόμενοι σχεδὸν ἐλθέμεν, οὕνεκ' ἄρ' αὐτοὺς
<quint. smyrn. 7.454> πᾶν περὶ τεῖχος ἔτειρε βαρὺς πολέμοιο κυδοιμός:
<quint. smyrn. 7.455> ὡς δ' ὅτ' ἀν' εὐρέα πόντον ἐρημαίῃ περὶ νήσῳ
<quint. smyrn. 7.456> ἀνθρώπων ἀπάτερθεν ἐεργμένοι ἀσχαλόωσιν
<quint. smyrn. 7.457> ἀνέρες, οὕς τ' ἀνέμοιο καταιγίδες ἀντιόωσαι
<quint. smyrn. 7.458> εἴργουσιν μάλα πολλὸν ἐπὶ χρόνον, οἱ δ' ἀλεγεινοὶ
<quint. smyrn. 7.459> νηὶ περιτρωχῶσι, καταφθινύθει δ' ἄρα πάντα
<quint. smyrn. 7.460> ἤια, τειρομένοισι δ' ἐπιπνεύσῃ λιγὺς οὖρος:
<quint. smyrn. 7.461> ὣς ἄρ' ̓Αχαιῶν ἔθνος ἀκηχέμενον τὸ πάροιθεν
<quint. smyrn. 7.462> ἀμφὶ Νεοπτολέμοιο βίῃ κεχάροντο μολόντι
<quint. smyrn. 7.463> ἐλπόμενοι στονόεντος ἀναπνεύσειν καμάτοιο.
<quint. smyrn. 7.464> ὄσσε δέ οἱ μάρμαιρεν ἀναιδέος εὖτε λέοντος,
<quint. smyrn. 7.465> ὅς τε κατ' οὔρεα μακρὰ μέγ' ἀσχαλόων ἐνὶ θυμῷ
<quint. smyrn. 7.466> ἔσσυται ἀγρευτῇσιν ἐναντίον, οἵ τέ οἱ ἤδη
<quint. smyrn. 7.467> ἄντρῳ ἐπεμβαίνωσιν ἐρύσσασθαι μεμαῶτες
<quint. smyrn. 7.468> σκύμνους οἰωθέντας ἑῶν ἀπὸ τῆλε τοκήων
<quint. smyrn. 7.469> βήσσῃ ἐνὶ σκιερῇ, ἑ δ' ἄρ' ὑψόθεν ἔκ τινος ἄκρης
<quint. smyrn. 7.470> ἀθρήσας ὀλοοῖσιν ἐπέσσυται ἀγρευτῇσι
<quint. smyrn. 7.471> σμερδαλέον βλοσυρῇσιν ὑπαὶ γενύεσσι βεβρυχώς:
<quint. smyrn. 7.472> ὥς ἄρα φαίδιμος υἱὸς ἀταρβέος Αἰακίδαο
<quint. smyrn. 7.473> θυμὸν ἐπὶ Τρώεσσιν ἐϋπτολέμοισιν ὄρινεν:
<quint. smyrn. 7.474> οἴμησεν δ' ἄρα πρῶτον, ὅπῃ μάλα δῆρις ὀρώρει
<quint. smyrn. 7.475> ἄμ πεδίον: τῇ γάρ φρεσὶν ἔλπετο τεῖχος ̓Αχαιῶν
<quint. smyrn. 7.476> ῥηίτερον δηΐοισι κατὰ κλόνον ἐσσυμένοισιν,
<quint. smyrn. 7.477> οὕνεκ' ἀκιδνοτέρῃσιν ἐπάλξεσιν ἠρήρειστο.
<quint. smyrn. 7.478> σὺν δέ οἱ ἄλλοι ἔβαν μέγα μαιμώωντες ̓́Αρηι:
<quint. smyrn. 7.479> εὗρον δ' Εὐρύπυλον κρατερόφρονα, τῷ δ' ἅμ' ἑταίρους
<quint. smyrn. 7.480> πύργῳ ἐπεμβεβαῶτας, ὀϊομένους περὶ θυμῷ
<quint. smyrn. 7.481> ῥήξειν τείχεα μακρὰ καὶ ̓Αργείους ἀπολέσσειν
<quint. smyrn. 7.482> πανσυδίῃ: τοῖς δ' οὔτι θεοὶ τελέεσκον ἐέλδωρ:
<quint. smyrn. 7.483> ἀλλά σφεας ̓Οδυσεύς τ' ἠδὲ σθεναρὸς Διομήδης
<quint. smyrn. 7.484> ἰσόθεός τε Νεοπτόλεμος δῖός τε Λεοντεὺς
<quint. smyrn. 7.485> ἄψ ἀπὸ τείχεος ὦσαν ἀπειρεσίοις βελέεσσιν.
<quint. smyrn. 7.486> ὡς δ' ὅτ' ἀπὸ σταθμοῖο κύνες μογεροί τε νομῆες
<quint. smyrn. 7.487> κάρτεϊ καὶ φωνῇ κρατεροὺς δεύουσι λέοντας
<quint. smyrn. 7.488> πάντοθεν ἐσσύμενοι, τοὶ δ' ὄμμασι γλαυκιόωντες
<quint. smyrn. 7.489> στρωφῶντ' ἔνθω καὶ ἔνθα λιλαιόμενοι μέγα θυμῷ
<quint. smyrn. 7.490> πόρτιας ἠδὲ βόας μετὰ γαμφηλῇσι λαφύξαι,
<quint. smyrn. 7.491> ἀλλὰ καὶ ὣς εἴκουσι κυνῶν ὑπὸ καρτεροθύμων
<quint. smyrn. 7.492> σευόμενοι, μάλα γάρ σφιν ἐπαΐσσουσι νομῆες:
<quint. smyrn. 7.493> βαιόν, ὅσον τις ἵησι χερὸς περιμήκεα λᾶαν:
<quint. smyrn. 7.494> οὐ γὰρ Τρῶας ἔα νηῶν ἀπονόσφι φέβεσθαι
<quint. smyrn. 7.495> Εὐρύπυλος, δηίων δὲ μάλα σχεδὸν ὀτρύνεσκε
<quint. smyrn. 7.496> μίμνειν, εἰσόκε νῆας ἕλῃ καὶ πάντας ὀλέσσῃ
<quint. smyrn. 7.497> ̓Αργείους: Ζεὺς γάρ οἱ ἀπειρέσιον βάλε κάρτος.
<quint. smyrn. 7.498> αὐτίκα δ' ὀκριόεσσαν ἑλὼν καὶ ἀτειρέα πέτρην
<quint. smyrn. 7.499> ἧκεν ἐπεσσυμένως κατὰ τείχεος ἠλιβάτοιο:
<quint. smyrn. 7.500> σμερδαλέον δ' ἄρα πάντα περιπλατάγησε θέμεθλα
<quint. smyrn. 7.501> ἕρκεος αἰπεινοῖο: δέος δ' ἕλε πάντας ̓Αχαιοὺς
<quint. smyrn. 7.502> τείχεος ὡς ἤδη συνοχωκότος ἐν κονίῃσιν.
<quint. smyrn. 7.503> ἀλλ' οὐδ' ὣς ἀπόρουσαν ἀταρτηροῖο κυδοιμοῦ,
<quint. smyrn. 7.504> ἀλλ' ἔμενον θώεσσιν ἐοικότες ἠὲ λύκοισι,
<quint. smyrn. 7.505> μήλων ληιστῆρσιν ἀναιδέσιν, οὕσ1 τ' ἐν ὄρεσσιν
<quint. smyrn. 7.506> ἄντρων ἐξελάσωσιν ὁμῶς κυσὶν ἀγροιὼται
<quint. smyrn. 7.507> ἱέμενοι σκύμνοισι φόνον στονόεντα βαλέσθαι
<quint. smyrn. 7.508> ἐσσυμένως, τοὶ δ' οὔτι βιαζόμενοι βελέεσσι
<quint. smyrn. 7.509> χάζοντ', ἀλλὰ μένοντες ἀμύνουσιν τεκέεσσιν:
<quint. smyrn. 7.510> ὥς οἵ ἀμυνόμενοι νηῶν ὕπερ ἠδὲ καὶ αὐτῶν
<quint. smyrn. 7.511> μίμνον ἐν ὑσμίνῃ: τοῖς δ' Εὐρύπυλος θρασυχάρμης
<quint. smyrn. 7.512> ἠπείλει μέγα πᾶσι νεῶν προπάροιθε θοάων:
<quint. smyrn. 7.513> “ἆ δειλοὶ καὶ ἄναλκιν ἐνὶ φρεσὶ θυμὸν ἔχοντες,
<quint. smyrn. 7.514> οὐκ ἄν δὴ βελέεσσι νεῶν ἄπο ταρβήσαντα
<quint. smyrn. 7.515> ἠλάσατ', εἰ μὴ τεῖχος ἐμὴν ἀπέρυκεν ὁμοκλήν:
<quint. smyrn. 7.516> νῦν δέ μοι εὖτε λέοντι κύνες πτώσσοντες ἐν ὕλῃ
<quint. smyrn. 7.517> μάρνασθ' ἔνδον ἐόντες ἀλευόμενοι φόνον αἰπύν:
<quint. smyrn. 7.518> ἤν δέ ποτ' ἐκ νηῶν ἐς Τρώιον οὖδας ἵκησθε,
<quint. smyrn. 7.519> ὡς τὸ πάρος μεμαῶτες ἐπὶ μόθον, οὔ νύ τις ὑμέας
<quint. smyrn. 7.520> ῥύσεται ἐκ θανάτοιο δυσηχέος, ἀλλ' ἅμα πάντες
<quint. smyrn. 7.521> κείσεσθ' ἐν κονίῃσιν ἐμεῦ ὕπο δῃωθέντες.”
<quint. smyrn. 7.522> ὣς ἔφατ' ἀκράαντον ἱεὶς ἔπος: οὐδέ τι ᾔδη
<quint. smyrn. 7.523> ὅττι ῥά οἱ μέγα πῆμα κυλίνδετο βαιὸν ἄπωθεν
<quint. smyrn. 7.524> χερσὶ Νεοπτολέμοιο θρασύφρονος, ὅς μιν ἔμελλε
<quint. smyrn. 7.525> δάμνασθ' οὐ μετὰ δηρὸν ὑπ' ἔγχεϊ μαιμώωντι
<quint. smyrn. 7.526> οὐδὲ μὲν οὐδὲ τότ' ἔσκεν ἄτερ κρατεροῖο πόνοιο,
<quint. smyrn. 7.527> ἀλλ' ἄρα Τρῶας ἔναιρεν ἀφ' ἕρκεος: οἱ δ' ἐφέβοντο
<quint. smyrn. 7.528> βαλλόμενοι καθύπερθε: περικλονέοντο δ' ἀνάγκῃ
<quint. smyrn. 7.529> Εὐρυπύλῳ: πάντας γὰρ ἀνιηρὸν δέος ᾕρει:
<quint. smyrn. 7.530> ὡς δ' ὅτε νηπίαχοι περὶ γούνασι πατρὸς ἑοῖο
<quint. smyrn. 7.531> πτώσσουσι βροντὴν μεγάλου Διὸς ἀμφὶ νέφεσσι
<quint. smyrn. 7.532> ῥηγνυμένην, ὅτε δεινὸν ἐπιστοναχίζεται αἰθήρ:
<quint. smyrn. 7.533> ὣς ἄρα Τρώιοι υἷες ἐν ἀνδράσι Κητείοισιν
<quint. smyrn. 7.534> ἀμφὶ μέγαν βασιλῆα Νεοπτόλεμον φοβέοντο
<quint. smyrn. 7.535> πᾶν θ' ὅ τι χερσὶν ἕηκεν: ἐς ἰθὺ γὰρ ἔπτατο πῆμα,
<quint. smyrn. 7.536> δυσμενέων κεφαλῇσι φέρον πολύδακρυν ̔́Αρηα.
<quint. smyrn. 7.537> οἱ δ' ἄρ' ἀμηχανὶῃ βεβολημένοι ἔνδοθεν ἦτορ
<quint. smyrn. 7.538> Τρῶες ἔφαντ' ̓Αχιλῆα πελώριον εἰσοράασθαι
<quint. smyrn. 7.539> αὐτὸν ὁμῶς τεύχεσσι: καὶ ἀμφασίην ἀλεγεινὴν
<quint. smyrn. 7.540> κεῦθον ὑπὸ κραδίῃ, ἵνα μὴ δέος αἰνὸν ἵκηται
<quint. smyrn. 7.541> ἐς φρένα Κητείων μηδ' Εὐρυπύλοιο ἄνακτος:
<quint. smyrn. 7.542> αὐτοῦ δ' ἄλλοθεν ἄλλος ἀπειρέσιον τρομέοντες
<quint. smyrn. 7.543> μεσσηγὺς κακότητος ἔσαν κρυεροῦ τε φόβοιο:
<quint. smyrn. 7.544> αἰδὼς γὰρ κατέρυκεν ὁμῶς καὶ δεῖμ' ἀλεγεινόν.
<quint. smyrn. 7.545> ὡς δ' ὅτε παιπαλόεσσαν ὁδὸν κάτα ποσσὶν ἰόντες
<quint. smyrn. 7.546> ἀνέρες ἀθρήσωσιν ἀπ' οὔρεος ἀΐσσοντα
<quint. smyrn. 7.547> χείμαρρον, καναχὴ δὲ περιβρομέει περὶ πέτῃ,
<quint. smyrn. 7.548> οὐδ' ἔτι οἱ μεμάασιν ἀνὰ ῥόον ἠχὴεντα
<quint. smyrn. 7.549> δύμεναι ἐγκονέοντες, ἐπεὶ παρὰ ποσσὶν ὄλεθρον
<quint. smyrn. 7.550> δερκόμενοι τρομέουσι καὶ οὐκ ἀλέγουσι κελεύθου:
<quint. smyrn. 7.551> ὣς ἅρα Τρῶες ἔμιμνον ἐελδόμενοί περ ἀλύξαι
<quint. smyrn. 7.552> τεῖχος ὔπ' ̓Αργείων: τοὺς δ' Εὐρύπυλος θεοειδὴς
<quint. smyrn. 7.553> αἰὲν ἐποτρύνεσκε ποτὶ κλόνον: ἦ γὰρ ἐώλπει
<quint. smyrn. 7.554> πολλοὺς δηϊόωντα πελώριον ἐν δαῒ φῶτα
<quint. smyrn. 7.555> χεῖρα καμεῖν καὶ κάρτος: ὁ δ' οὐκ ἀπέληγε μόθοιο.
<quint. smyrn. 7.556> τῶν δ' ἄρ' ̓Αθηναίη κρατερὸν πόνον εἰσορόωσα
<quint. smyrn. 7.557> κάλλιπεν Οὐλύμποιο θυωδέος αἰπὰ μέλαθρα:
<quint. smyrn. 7.558> βῆ δ' ἄρ' ὑπὲρ κορυφὰς ὀρέων: οὐδ' ἴχνεσι γαίης
<quint. smyrn. 7.559> ψαῦε μέγ' ἐγκονέουσα: φέρεν δέ μιν ἱερὸς ἀὴρ
<quint. smyrn. 7.560> εἰδομένην νεφέεσσιν, ἐλαφροτέρην δ' ἀνέμοιο.
<quint. smyrn. 7.561> Τροίην δ' αἶψ' ἀφίκανε, πόδας δ' ἐπέθηκε κολώνῃ
<quint. smyrn. 7.562> Σιγέου ἠνεμόεντος: ἐδέρκετο δ' ἔνθεν ἀϋτὴν
<quint. smyrn. 7.563> ἀγχεμάχων ἀνδρῶν, κύδαινε δὲ πολλὸν ̓Αχαιούς.
<quint. smyrn. 7.564> υἱὸς δ' αὖτ' ̓Αχιλῆος ἔχεν πολὺ φέρτατον ἄλλων
<quint. smyrn. 7.565> θάρσος ὁμοῦ καὶ κάρτος, ἅ τ' ἀνδράσιν εἰς ἕν ἰόντα
<quint. smyrn. 7.566> τεύχουσιν μέγα κῦδος: ὁ δ' ἀμφοτέροισι κέκαστο,
<quint. smyrn. 7.567> οὕνεκ' ἔην Διὸς αἷμα, φίλῳ δ' ἤικτο τοκῆι:
<quint. smyrn. 7.568> τῷ καὶ ἄτρεστος ἐὼν πολέας κτάνεν ἀγχόθι πύργων.
<quint. smyrn. 7.569> ὡς δ' ἁλιεὺς κατὰ πόντον ἀνὴρ λελιημένος ἄγρης
<quint. smyrn. 7.570> τεύχων ἰχθύσι πῆμα φέρει μένος ̔Ηφαίστοιο
<quint. smyrn. 7.571> νηὸς ἑῆς ἔντοσθε, διεγρομένῃ δ' ὑπ' ἀϋτμῇ
<quint. smyrn. 7.572> μαρμαίρει περὶ νῆα πυρὸς σέλας, οἱ δὲ κελαίνης
<quint. smyrn. 7.573> ἐξ ἁλὸς ἀΐσσουσι μεμαότες ὕστατον αἴγλην
<quint. smyrn. 7.574> εἰσιδέειν, τοὺς γάρ ῥα τανυγλώχινι τριαίνῃ
<quint. smyrn. 7.575> κτείνει ἑπεσσυμένους, γάνυται δέ οἱ ἦτορ ἐπ' ἄγρῃ:
<quint. smyrn. 7.576> ὣς ἄρα κύδιμος υἱὸς ἐϋπτολέμου ̓Αχιλῆος
<quint. smyrn. 7.577> λαΐνεον περὶ τεῖχος ἐδάμνατο δήϊα φῦλα
<quint. smyrn. 7.578> ἀντὶ̓ ἐπεσσυμένων: πονέοντο δὲ πάντες ̓Αχαιοὶ
<quint. smyrn. 7.579> ἄλλοι ὁμῶς ἄλλῃσιν ἐπάλξεσιν: ἔβραχε δ' εὐρὺς
<quint. smyrn. 7.580> αἰγιαλὸς καὶ νῆες, ἐπεστενάχοντο δὲ μακρὰ
<quint. smyrn. 7.581> τείχεα βαλλομένων. κάματος δ' ὑπεδάμνατο λαοὺς
<quint. smyrn. 7.582> ἄσπετος ἀμφοτέρωθε, λύοντο δὲ γυῖα καὶ ἀλκὴ
<quint. smyrn. 7.583> αἰζηῶν: ἀλλ' οὔτι μενεπτολέμου ̓Αχιλῆος
<quint. smyrn. 7.584> ἄμφεχεν υἱέα δῖον, ἐπεὶ δέ οἱ ὄβριμον ἦτορ
<quint. smyrn. 7.585> πάμπαν ἔην ἄτρυτον, ἀνιηρὸν δέος οὔτι
<quint. smyrn. 7.586> ἥψατο μαρναμένοιο: μένος δ' ἀκάμαντι ἐῴκει
<quint. smyrn. 7.587> ἀενάῳ ποταμῷ, τὸν ἀπειρεσίη πυρὸς ὁρμὴ
<quint. smyrn. 7.588> οὔποτ' ἰοῦς' ἐφόβησε, καὶ εἰ μέγα μαίνετ' ἀήτης
<quint. smyrn. 7.589> ̔Ηφαίστου κλονέων ἱερὸν μένος, ἤν γὰρ ἵκηται
<quint. smyrn. 7.590> ἐγγὺς ἐπὶ προχοῇσι μαραίνεται, οὐδέ οἱ ἀλκὴ
<quint. smyrn. 7.591> ἅψασθ' ἀργαλέη σθένει ὕδατος ἀκαμάτοιο:
<quint. smyrn. 7.592> ὥς ἄρα Πηλείδαο δαΐφρονος υἱέος ἐσθλοῦ
<quint. smyrn. 7.593> οὔτε μόγος στονόεις οὔτ' ἄρ δέος ἥψατο γούνων
<quint. smyrn. 7.594> αἰὲν ἐρειδομένοιο καὶ ὀτρύνοντος ἑταίρους.
<quint. smyrn. 7.595> οὐ μὴν οὐδὲ βέλος κείνου χρόα καλὸν ἵκανε
<quint. smyrn. 7.596> πολλῶν βαλλομένων: ἀλλ' ὡς νιφάδες περὶ πέτρην
<quint. smyrn. 7.597> πολλάκις ἠίχθησαν ἐτώσια: πάντα γὰρ εὐρὺ
<quint. smyrn. 7.598> εἶργε σάκος βριαρή τε κόρυς, κλυτὰ δῶρα θεοῖο:
<quint. smyrn. 7.599> τοῖς ἐπικαγχαλόων κρατερὸς πάϊς Αἰακίδαο
<quint. smyrn. 7.600> φοίτα μακρὰ βοῶν περὶ τείχεϊ πολλὰ κελεύων
<quint. smyrn. 7.601> ἐς μόθον ̓Αργείοισιν ἀταρβέσιν, οὕνεκα πάντων
<quint. smyrn. 7.602> πολλὸν ἔην ὄχ' ἄριστος, ἔχεν δ' ἔτι θυμὸν ὁμοκλῆς
<quint. smyrn. 7.603> λευγαλέης ἀκόρητον, ἑοῦ δ' ἄρα μήδετο πατρὸς
<quint. smyrn. 7.604> τίσεσθ' ἀλγινόεντα φόνον: κεχάροντο δ' ἄνακτι
<quint. smyrn. 7.605> Μυρμιδόνες: στυγερὴ δὲ πέλεν περὶ τεῖχος ἀϋτή.
<quint. smyrn. 7.606> ̔́Ενθα δύω κτάνε παῖδε πολυχρύσοιο Μέγητος,
<quint. smyrn. 7.607> ὅς γόνος ἔσκε Δύμαντος, ἔχεν δ' ἐρικυδέας υἷας,
<quint. smyrn. 7.608> εἰδότας εἶ μὲν ἄκοντα βαλεῖν, εὖ δ' ἵππον ἐλάσσαι
<quint. smyrn. 7.609> ἐν πολέμῳ καὶ μακρὸν ἐπισταμένως δόρυ πῆλαι,
<quint. smyrn. 7.610> τοὺς τέκε οἱ Περίβοια μιῇ ὠδῖνι παρ' ὄχθῃς
<quint. smyrn. 7.611> Σαγγαρίου, Κέλτον τε καὶ Εὔβιον: οὐδ' ἀπόναντο
<quint. smyrn. 7.612> ὄλβου ἀπειρεσίοιο πολὺν χρόνον, οὕνεκα Μοῖραι
<quint. smyrn. 7.613> παῦρον ἐπὶ σφίσι πάγχυ τέλος βιότοιο βάλοντο:
<quint. smyrn. 7.614> ἄμφω δ' ὡς ἴδον ἦμαρ ὁμῶς, ὥς κάτθανον ἄμφω
<quint. smyrn. 7.615> χερσὶ Νεοπτολέμοιο θρασύφρονος, ὃς μὲν ἄκοντι
<quint. smyrn. 7.616> βλήμενος ἐς κραδίην, ὁ δὲ χερμαδίῳ ἀλεγεινῷ
<quint. smyrn. 7.617> κὰκ κεφαλῆς: βριαρὴ δὲ περιθραυσθεῖσα καρήνῳ,
<quint. smyrn. 7.618> ἐθλάσθη τρυφάλεια καὶ ἐγκέφαλον συνέχευεν.
<quint. smyrn. 7.619> ἀμφὶ δ' ἄρα σφίσι φῦλα περικτείνοντο καὶ ἄλλων
<quint. smyrn. 7.620> μυρία δυσμενέων: μέγα δ' ̓́Αρεος ἔργον ὀρώρει,
<quint. smyrn. 7.621> μέσφ' ὅτε δὴ βουλυτὸς ἐπήλυθεν, ἤνυτο δ' ἠὼς
<quint. smyrn. 7.622> ἀμβροσίη, καὶ λαὸς ἀταρβέος Εὐρυπύλοιο
<quint. smyrn. 7.623> χάσσατο τυτθὸν ἄπωθε νεῶν: οἱ δ' ἀγχόθι πύργων
<quint. smyrn. 7.624> βαιὸν ἀνέπνευσαν: καὶ δ' αὐτοὶ Τρώιοι υἷες
<quint. smyrn. 7.625> ἀμπαύοντο μόθοιο δυσηχέος, οὕνεκ' ἐτύχθη
<quint. smyrn. 7.626> φύλοπις ἀργαλέη περὶ τείχεϊ. καί νύ χ' ἅπαντες
<quint. smyrn. 7.627> ̓Αργεῖοι τότε νηυσὶν ἐπὶ σφετέρῃσιν ὄλοντο,
<quint. smyrn. 7.628> εἰ μὴ ̓Αχιλλῆος κρατερὸς πάϊς ἤματι κείνῳ
<quint. smyrn. 7.629> δυσμενέων ἀπάλαλκε πολὺν στρατὸν ἠδὲ καὶ αὐτὸν
<quint. smyrn. 7.630> Εὐρύπυλον. τῷ δ' αἶψα γέρων σχεδὸν ἤλυθε Φοῖνιξ,
<quint. smyrn. 7.631> καί μιν ἰδὼν θάμβησεν ἐοικότα Πηλείωνι:
<quint. smyrn. 7.632> ἀμφὶ δέ οἱ μέγα χάρμα καὶ ἄσπετον ἄλγος ἵκανεν,
<quint. smyrn. 7.633> ἄλγος μὲν μνησθέντι ποδώκεος ἀμφ' ̓Αχιλῆος,
<quint. smyrn. 7.634> χάρμα δ' ἄρ', οὕνεκά οἱ κρατερὸν παῖδ' εἰσενόησε:
<quint. smyrn. 7.635> κλαῖε δ' ὅ γ' ἀσπασίως, ἐπεὶ οὔποτε φῦλ' ἀνθρώπων
<quint. smyrn. 7.636> νόσφι γόου ζώουσι, καὶ εἴ ποτε χάρμα φέρονται.
<quint. smyrn. 7.637> ἀμφεχύθη δέ οἱ, εὖτε πατὴρ περὶ παιδὶ χυθείη,
<quint. smyrn. 7.638> ὅς τε θεῶν ἰότητι πολὺν χρόνον ἄλγἐ ἀνατλὰς
<quint. smyrn. 7.639> ἔλθῃ ἑὸν ποτὶ δῶμα φίλῳ μέγα χάρμα τοκῆι:
<quint. smyrn. 7.640> ὣς ὁ Νεοπτολέμοιο κάρη καὶ στήθεα κύσσεν
<quint. smyrn. 7.641> ἀμφιχυθείς, καὶ τοῖον ἀγασσάμενος φάτο μῦθον:
<quint. smyrn. 7.642> “χαῖρέ μοι, ὦ τέκος ἐσθλὸν ̓Αχιλλέος, ὅν ποτ' ἔγωγε
<quint. smyrn. 7.643> τυτθὸν ἐόντ' ἀτίταλλον ἐν ἀγκοίνῃσιν ἐμῇσι
<quint. smyrn. 7.644> προφρονέως: ὁ δ' ἄρ' ὦκα θεῶν ἐρικυδέϊ βουλῇ
<quint. smyrn. 7.645> ἔρνος ὅπως ἐριθηλὲς ἀέξετο: καί οἱ ἔγωγε
<quint. smyrn. 7.646> γήθεον εἰσορόων ἠμὲν δέμας ἠδὲ καὶ ἀλκήν:
<quint. smyrn. 7.647> ἔσκε δέ μοι μέγ' ὄνειαρ: ἴσον δέ ἑ παιδὶ τίεσκον
<quint. smyrn. 7.648> τηλυγέτῳ: ὁ δ' ἄρ' ἶσον ἑῷ πατρὶ τῖεν ἐμὸν κῆρ:
<quint. smyrn. 7.649> κείνῳ μὲν γὰρ ἔγωγε πατήρ, ὁ δ' ἄρ' υἱὸς ἔμοιγε
<quint. smyrn. 7.650> ἔσκε νόῳ: φαίης κεν ἰδὼν ἑνὸς αἵματος εἶναι
<quint. smyrn. 7.651> εἵνεχ' ὁμοφροσύνης: ἀρετῇ δ' ὅ γε φέρτερος ἦεν
<quint. smyrn. 7.652> πολλόν, ἐπεὶ μακάρεσσι δέμας καὶ κάρτος ἐῴκει.
<quint. smyrn. 7.653> τῷ σύγε πάμπαν ἔοικας: ἐγὼ δ' ἄρα κεῖνον ὀΐω
<quint. smyrn. 7.654> ζωὸν ἔτ' ̓Αργείοισι μετέμμεναι: οὗ μ' ἄχος ὀξὺ
<quint. smyrn. 7.655> ἀμφέχει ἤματα πάντα, λυγρῷ δ' ἐπὶ γήραϊ θυμὸν
<quint. smyrn. 7.656> τείρομαι: ὡς ὄφελόν με χυτὴ κατὰ γαῖα κεκεύθει
<quint. smyrn. 7.657> κείνου ἔτι ζώοντος: ὁ καὶ πέλει ἀνέρι κῦδος
<quint. smyrn. 7.658> κηδεμονῆος ἑοῦ ὑπὸ χείρεσι ταρχυθῆναι.
<quint. smyrn. 7.659> ἀλλά, τέκος, κείνου μὲν ἐγὼν οὐ λήσομαι ἦτορ
<quint. smyrn. 7.660> ἀχνύμενος: σὺ δὲ μήτι χαλέπτεο πένθεϊ θυμόν:
<quint. smyrn. 7.661> ἀλλ' ἄγε Μυρμιδόνεσσι καὶ ἱπποδάμοισιν ̓Αχαιοῖς
<quint. smyrn. 7.662> τειρομένοις ἐπάμυνε μέγ' ἀμφ' ἀγαθοῖο τοκῆος
<quint. smyrn. 7.663> χωόμενος δηίοισι: κλέος δέ τοι ἔσσεται ἐσθλὸν
<quint. smyrn. 7.664> Εὐρύπυλον δαμάσαντι μάχης ἀκόρητον ἐόντα:
<quint. smyrn. 7.665> τοῦ γὰρ ὑπέρτερός ἐσσι καὶ ἔσσεαι, ὅσσον ἀρείων
<quint. smyrn. 7.666> σεῖο πατὴρ κείνοιο πέλεν μογεροῖο τοκῆος.”
<quint. smyrn. 7.667> ὣς φάμενον προσέειπε πάϊς ξανθοῦ ̓Αχιλῆος:
<quint. smyrn. 7.668> “ὦ γέρον, ἡμετέρην ἀρετὴν ἀνὰ δηϊοτῆτα
<quint. smyrn. 7.669> αἶσα διακρινέει κρατερὴ καὶ ὑπέρβιος ̓́Αρης.”
<quint. smyrn. 7.670> ὣς εἰπὼν αὐτῆμαρ ἐέλδετο τείχεος ἐκτὸς
<quint. smyrn. 7.671> σεύεσθ' ἐν τεύχεσσιν ἑοῦ πατρός: ἀλλά μιν ἔσχε
<quint. smyrn. 7.672> νύξ, ἥ τ' ἀνθρώποισι λύσιν καμάτοιο φέρουσα
<quint. smyrn. 7.673> ἔσσυτ' ἀπ' ὠκεανοῖο καλυψαμένη δέμας ὄρφνῃ.
<quint. smyrn. 7.674> ̓Αργείων δέ μιν υἷες ἴσον κρατερῷ ̓Αχιλῆι
<quint. smyrn. 7.675> κύδαινον παρὰ νηυσὶ γεγηθότες, οὕνεκ' ἄρ' αὐτοὺς
<quint. smyrn. 7.676> θαρσαλέους κατέτευξεν ἰὼν ἐπὶ δῆριν ἑτοίμως:
<quint. smyrn. 7.677> τοὔνεκά μιν τίεσκον ἀγακλειτοῖς γεράεσσιν
<quint. smyrn. 7.678> ἄσπετα δῶρα διδόντες, ἅ τ' ἀνέρι πλοῦτον ὀφέλλει:
<quint. smyrn. 7.679> οἱ μὲν γὰρ χρυσόν τε καὶ ἄργυρον, οἱ δὲ γυναῖκας
<quint. smyrn. 7.680> δμωίδας, οἱ δ' ἄρα χαλκὸν ἀάσπετον, οἱ δὲ σίδηρον,
<quint. smyrn. 7.681> ἄλλοι δ' οἶνον ἐρυθρὸν ἐν ἀμφιφορεῦσιν ὄπασσαν
<quint. smyrn. 7.682> ἵππους τ' ὠκύποδας καὶ ἀρήϊα τεύχεα φωτῶν
<quint. smyrn. 7.683> φάρεά τ' εὐποίητα γυναικῶν κάλλιμα ἔργα:
<quint. smyrn. 7.684> τοῖς ἔπι θυμὸν ἴαινε Νεοπτολέμοιο φίλον κῆρ.
<quint. smyrn. 7.685> καί ῥ' οἱ μὲν δόρποιο ποτὶ κλισίῃσι μέλοντο
<quint. smyrn. 7.686> υἱὸν ̓Αχιλλῆος θεοειδέα κυδαίνοντες
<quint. smyrn. 7.687> ἶσον ἐπουρανίοισιν ἀτειρέσι: τῷ δ' ̓Αγαμέμνων
<quint. smyrn. 7.688> πόλλ' ἐπικαγχαλόων τοῖον ποτὶ μῦθον ἔειπεν:
<quint. smyrn. 7.689> “ἀτρεκέως πάϊς ἐσσὶ θρασύφρονος Αἰακίδαο,
<quint. smyrn. 7.690> ὦ τέκος, οὕνεκά οἱ κρατερὸν μένος ἠδὲ καὶ εἶδος
<quint. smyrn. 7.691> καὶ μέγεθος καὶ θάρσος ἰδὲ φρένα ἔνδον ἔοικας:
<quint. smyrn. 7.692> τῷ σοι ἐγὼ μέγα θυμὸν ἰαίνομαι: ἦ γὰρ ἔολπα
<quint. smyrn. 7.693> σῇσιν ὑπαὶ παλάμῃσι καὶ ἔγχεϊ δήϊα φῦλα
<quint. smyrn. 7.694> καὶ Πριάμοιο πόληα περικλειτὴν ἐναρίξαι,
<quint. smyrn. 7.695> οὕνεκα πατρὶ ἔοικας: ἐγὼ δ' ἄρα κεῖνον ὀΐω
<quint. smyrn. 7.696> εἰσοράαν παρὰ νηυσίν, ὅτε Τρώεσσιν ὁμόκλα
<quint. smyrn. 7.697> χωόμενος Πατρόκλοιο δεδουπότος: ἀλλ' ὁ μὲν ἤδη
<quint. smyrn. 7.698> ἐστὶ σὺν ἀθανάτοισι: σὲ δ' ἐκ μακάρων προέηκε
<quint. smyrn. 7.699> σήμερον ̓Αργείοισιν ἀπολλυμένοις ἐπαμῦναι.”
<quint. smyrn. 7.700> ὣς φάμενον προσέειπεν ̓Αχιλλέος ὄβριμος υἱός:
<quint. smyrn. 7.701> “εἴθε μιν, ὦ ̓Αγάμεμνον, ἔτι ζώοντα κίχανον,
<quint. smyrn. 7.702> ὄφρα καὶ αὐτὸς ἄθρησεν ἑὸν θυμήρεα παῖδα
<quint. smyrn. 7.703> οὔτι καταισχύνοντα βίην πατρός, ὥσπερ ὀΐω
<quint. smyrn. 7.704> ἔσσεσθ', ἤν με σάωσιν ἀκηδέες Οὐρανίωνες.”
<quint. smyrn. 7.705> ὣς ἄρ' ἔφη πινυτῇσιν ἀρηράμενος φρεσὶ θυμόν:
<quint. smyrn. 7.706> λαοὶ δ' ἀμφιέποντες ἐθάμβεον ἀνέρα δῖον.
<quint. smyrn. 7.707> ἀλλ' ὅτε δὴ δόρποιο καὶ εἰλαπίνης κορέσαντο,
<quint. smyrn. 7.708> δὴ τότ' ἄρ' Αἰακίδαο θρασύφρονος ὄβριμος υἱὸς
<quint. smyrn. 7.709> ἀνστὰς ἐκ δόρποιο ποτὶ κλισίην ἀφίκανε
<quint. smyrn. 7.710> πατρὸς ἑοῦ. τὰ δὲ πολλὰ δαϊκταμένων ἡρώων
<quint. smyrn. 7.711> ἔντεά οἱ παρέκεινθ': αἱ δ' ἀμφί μιν ἄλλοθεν ἄλλαι
<quint. smyrn. 7.712> χήρην ληιάδες κλισίην ἐπιπορσύνεσκον
<quint. smyrn. 7.713> ὡς ζώοντος ἄνακτος: ὁ δ' ὡς ἴδεν ἔντεα Τρώων
<quint. smyrn. 7.714> καὶ δμωάς, στονάχησεν: ἔρως δέ μιν εἷλε τοκῆος:
<quint. smyrn. 7.715> ὡς δ' ὅτ' ἀνὰ δρυμὰ πυκνὰ καὶ ἄγκεα ῥωπήεντα
<quint. smyrn. 7.716> σμερδαλέοιο λέοντος ὑπ' ἀγρευτῇσι δαμέντος
<quint. smyrn. 7.717> σκύμνος ἐς ἄντρον ἵκηται ἐΰσκιον, ἀμφὶ δὲ πάντῃ
<quint. smyrn. 7.718> ταρφέα παπταίνει κενεὸν σπέος, ἀθρόα δ' αὐτοῦ
<quint. smyrn. 7.719> ὀστέα δερκόμενος κταμένων πάρος οὐκ ὀλίγων περ
<quint. smyrn. 7.720> ἵππων ἠδὲ βοῶν μεγάλ' ἄχνυται ἀμφὶ τοκῆος:
<quint. smyrn. 7.721> ὣς ἄρα θαρσαλέοιο πάϊς τότε Πηλείδαο
<quint. smyrn. 7.722> θυμὸν ἐπαχνώθη: δμωαὶ δέ μιν ἀμφαγάσαντο:
<quint. smyrn. 7.723> καὶ δ' αὐτὴ Βρισηίς, ὅτ' ἔδρακεν υἷ̓ ̓Αχιλῆος,
<quint. smyrn. 7.724> ἄλλοτε μὲν θυμῷ μέγ' ἐγήθεεν, ἄλλοτε δ' αὖτε
<quint. smyrn. 7.725> ἄχνυτ' ̓Αχιλλῆος μεμνημένη: ἐν δέ οἱ ἦτορ
<quint. smyrn. 7.726> ἀμφασίῃ βεβόλητο κατὰ φρένας, ὡς ἐτεόν περ
<quint. smyrn. 7.727> αὐτοῦ ἔτι ζώοντος ἀταρβέος Αἰακίδαο.
<quint. smyrn. 7.728> Τρῶες δ' αὖτ' ἀπάνευθε γεγηθότες ὄβριμον ἄνδρα
<quint. smyrn. 7.729> Εὐρύπυλον κύδαινον ἐνὶ κλισίῃσι καὶ αὐτοί,
<quint. smyrn. 7.730> ὁππόσον ̔́Εκτορα δῖον, ὅτ' ̓Αργείους ἐδάϊζε
<quint. smyrn. 7.731> ῥυόμενος πτολίεθρον ἑὸν καὶ κτῆσιν ἅπασαν.
<quint. smyrn. 7.732> ἀλλ' ὅτε δὴ μερόπεσσιν ἐπὶ γλυκὺς ἤλυθεν ὕπνος,
<quint. smyrn. 7.733> δὴ τότε Τρώιοι υἷες ἰδ' ̓Αργεῖοι μενεχάρμαι
<quint. smyrn. 7.734> νόσφι φυλακτήρων εὗδον βεβαρηότες ὕπνῳ.
<quint. smyrn. 8.1> ἦμος δ' ἠελίοιο φάος περικίδνατο γαῖαν
<quint. smyrn. 8.2> ἐκ περάτων ἀνιόντος, ὅθι σπέος ̓Ηριγενείης,
<quint. smyrn. 8.3> δὴ τότε που Τρῶες καὶ ̓Αχαιῶν ὄβριμοι υἷες
<quint. smyrn. 8.4> θωρήσσονθ' ἑκάτερθεν ἐπειγόμενοι ποτὶ δῆριν:
<quint. smyrn. 8.5> καὶ τοὺς μὲν πάϊς ἐσθλὸς ̓Αχιλλέος ὀτρύνεσκεν
<quint. smyrn. 8.6> ἀντιάαν Τρώεσσιν ἀταρβέα θυμὸν ἔχοντας,
<quint. smyrn. 8.7> τοὺς δ' ἄρα Τηλεφίδαο μέγα σθένος: ἦ γὰρ ἐώλπει
<quint. smyrn. 8.8> τεῖχος μὲν χαμάδις βαλέειν νῆάς τ' ἀμαθῦναι
<quint. smyrn. 8.9> ἐν πυρὶ λευγαλέῳ, λαοὺς δ' ὑπὸ χερσὶ δαΐξαι.
<quint. smyrn. 8.10> ἀλλά οἱ ἐλπωρὴ μὲν ἔην ἐναλίγκιος αὔρῃ
<quint. smyrn. 8.11> μαψιδίῃ: κῆρες δὲ μάλα σχεδὸν ἑστηυῖαι
<quint. smyrn. 8.12> πολλὸν καγχαλάσκον ἐτώσια μητιόωντι.
<quint. smyrn. 8.13> καὶ τότε Μυρμιδόνεσσιν ̓Αχιλλέος ἄτρομος υἱὸς
<quint. smyrn. 8.14> θαρσαλέον φάτο μῦθον ἐποτρύνων πονέεσθαι:
<quint. smyrn. 8.15> “κέκλυτέ μευ, θεράποντες, ἀρήϊον ἐν φρεσὶ θυμὸν
<quint. smyrn. 8.16> θέντες, ἵν' ̓Αργείοισιν ἄκος πολέμου ἀλεγεινοῦ
<quint. smyrn. 8.17> δυσμενέεσσι δὲ πῆμα γενώμεθα: μηδέ τις ἡμέων
<quint. smyrn. 8.18> ταρβείτω: κρατερὴ γὰρ ἄδην ἐκ θάρσεος ἀλκὴ
<quint. smyrn. 8.19> γίνεται ἀνθρώποισι: δέος δὲ βίην ἀμαθύνει
<quint. smyrn. 8.20> καὶ νόον: ἀλλ' ἄγε πάντες ἐς ̓́Αρεα καρτύνασθε,
<quint. smyrn. 8.21> ὄφρα μὴ ἀμπνεύσῃ Τρώων στρατός, ἀλλ' ̓Αχιλῆα
<quint. smyrn. 8.22> φαίη ἔτι ζώοντα μετέμμεναι ̓Αργείοισιν.”
<quint. smyrn. 8.23> ὣς εἰπὼν ὤμοισι πατρώια δύσατο τεύχη
<quint. smyrn. 8.24> πάντοθε μαρμαίροντα: Θέτις δ' ἠγάλλετο θυμῷ
<quint. smyrn. 8.25> ἐξ ἁλὸς εἰσορόωσα μέγα σθένος υἱωνοῖο.
<quint. smyrn. 8.26> καί ῥα θοῶς οἴμησε πρὸ τείχεος αἰπεινοῖο
<quint. smyrn. 8.27> ἐμβεβαὼς ἵπποισιν ἑοῦ πατρὸς ἀθανάτοισιν:
<quint. smyrn. 8.28> οἷος δ' ἐκ περάτων ἀναφαίνεται ὠκεανοῖο
<quint. smyrn. 8.29> ἠέλιος θηητὸν ἐπὶ χθόνα πῦρ ἀμαρύσσων,
<quint. smyrn. 8.30> πῦρ, ὅτε οἱ πώλοισι καὶ ἅρματι συμφέρετ' ἀστὴρ
<quint. smyrn. 8.31> Σείριος, ὅς τε βροτοῖσι φέρει πολυκηδέα νοῦσον:
<quint. smyrn. 8.32> τοῖος ἐπὶ Τρώων στρατὸν ἤιεν ὄβριμος ἥρως
<quint. smyrn. 8.33> υἱὸς ̓Αχιλλῆος: φόρεον δέ μιν ἄμβροτοι ἵπποι,
<quint. smyrn. 8.34> τούς οἱ ἐελδομένῳ νηῶν ἄπο λαὸν ἐλάσσαι
<quint. smyrn. 8.35> ὤπασεν Αὐτομέδων: ὃς γάρ σφεας ἡνιόχευεν:
<quint. smyrn. 8.36> ἵπποι δ' αὖτ' ἐχάρησαν ἑὸν φορέοντες ἄνακτα
<quint. smyrn. 8.37> εἴκελον Αἰακίδῃ: τῶν δ' ἄφθιτον ἦτορ ἐώλπει
<quint. smyrn. 8.38> ἔμμεναι ἀνέρα κεῖνον ̓Αχιλλέος οὔτι χερείω.
<quint. smyrn. 8.39> ὣς δὲ καὶ ̓Αργεῖοι μέγα καγχαλόωντες ἄγερθεν
<quint. smyrn. 8.40> ἀμφὶ Νεοπτολέμοιο βίην ἄμοτον μεμαῶτες
<quint. smyrn. 8.41> λευγαλέοις σφήκεσσιν ἐοικότες, οὕς τε κλονήσῃ
<quint. smyrn. 8.42> χηραμοῦ ἐκποτέονται, ἐελδόμενοι χρόα θεῖναι
<quint. smyrn. 8.43> ἀνδρόμεον, πάντες δὲ περὶ στέγος ὁρμαίνοντες
<quint. smyrn. 8.44> τεύχουσιν μέγα πῆμα παρεσσυμένοισι βροτοῖσιν
<quint. smyrn. 8.45> ὣς οἵ γ' ἐκ νηῶν καὶ τείχεος ἐξεχέοντο
<quint. smyrn. 8.46> μαιμώωντες ̓́Αρηι: πολὺς δ' ἐστείνετο χῶρος.
<quint. smyrn. 8.47> πᾶν πεδίον δ' ἀπάνευθεν ἐλάμπετο τεύχεσι φωτῶν
<quint. smyrn. 8.48> ἠελίου καθύπερθεν ἀπείριτα μαρμαίροντος:
<quint. smyrn. 8.49> οἷον δὲ νέφος εἶσι δι' ἠέρος ἀπλήτοιο
<quint. smyrn. 8.50> πνοιῇσιν μεγάλῃσιν ἐλαυνόμενον Βορέαο,
<quint. smyrn. 8.51> ἦμος δὴ νιφετός τε πέλει καὶ χείματος ὥρη
<quint. smyrn. 8.52> ἀργαλέη, πάντῃ δὲ περιστέφει οὐρανὸν ὄρφνη:
<quint. smyrn. 8.53> ὣς τῶν πλήθετο γαῖα συνερχομένων ἑκάτερθε
<quint. smyrn. 8.54> νηῶν βαιὸν ἄπωθε: κόνις δ' εἰς οὐρανὸν εὐρὺν
<quint. smyrn. 8.55> πέπτατ' ἀειρομένη: κανάχιζε δὲ τεύχεα φωτῶν,
<quint. smyrn. 8.56> σὺν δὲ καὶ ἅρματα πολλά: διεσσύμενοι δ' ἐπὶ μῶλον
<quint. smyrn. 8.57> ἵπποι ἐπεχρεμέτιζον: ἐὴ δ' ἐκέλευεν ἔκαοτον
<quint. smyrn. 8.58> ἀλκὴ ἀνιηρὴν ἐς φύλοπιν ὀτρύνουσα.
<quint. smyrn. 8.59> ὡς δ' ὅτε κύματα μακρὰ δύο κλονέουσιν ἀῆται
<quint. smyrn. 8.60> σμερδαλέον βρομέοντες ἀνὰ πλατὺ χεῦμα θαλάσσης
<quint. smyrn. 8.61> ἔκποθεν ἀλλήλοισι περιρρηγνύντες ἀέλλας,
<quint. smyrn. 8.62> ὁππότε χεῖμ' ἀλεγεινὸν ἀλεγεινὸν ἀν̔ εὐρέα βένθεα πόντου
<quint. smyrn. 8.63> μαίνετ', ἀμαιμακέτη δὲ περιστένει ̓Αμφιτρίτη
<quint. smyrn. 8.64> κύμασι λευγαλέοισι, τὰ δ' ἄλλοθεν ἄλλα φέρονται
<quint. smyrn. 8.65> οὔρεσιν ἠλιβάτοισιν ἐοικότα, τῶν δ' ἀλεγεινὴ
<quint. smyrn. 8.66> ὀρνυμένων ἑκάτερθε πέλει κατὰ πόντον ἰωή:
<quint. smyrn. 8.67> ὣς οἳ γ' ἀμφοτέρωθεν ἐπ' ̓́Αρεα συμφορέοντο
<quint. smyrn. 8.68> σμερδαλέον μεμαῶτες: ἔρις δ' ὀρόθυνε καὶ ἀλκὴ.
<quint. smyrn. 8.69> σὺν δ' ἔβαλον βροντῇσιν ἐοικότες ἤ στεροπῇσιν,
<quint. smyrn. 8.70> αἵ τε μέτα κτυπέουσι δι' ἠέρος, ὁππότ' ἀῆται
<quint. smyrn. 8.71> λάβροι ἐριδμαίνωσι, καὶ ὁππότε λάβρον ἀέντες
<quint. smyrn. 8.72> σὺν νέφεα ῥήξωσι Διὸς μέγα χωομένοιο
<quint. smyrn. 8.73> ἀνδράσιν, οἵ τ' ἐρίτιμον ὑπὲρ Θέμιν ἔργα κάμωνται:
<quint. smyrn. 8.74> ὣς οἵ γ' ἀλλήλοισιν ἐπέχραον: ἔγχεϊ δ' ἔγχος
<quint. smyrn. 8.75> συμφέρετ', ἀσπίδι δ' ἀσπίς, ἐπ' ἀνέρα δ' ἤιεν ἀνὴρ.
<quint. smyrn. 8.76> πρῶτος δ' ὄβριμος υἱὸς ἐϋπτολέμου ̓Αχιλῆος
<quint. smyrn. 8.77> δάμνατ' ἐῢν Μελανῆα καὶ ἀγλαὸν ̓Αλκιδάμαντα
<quint. smyrn. 8.78> υἷας ̓Αλεξινόμοιο δαΐφρονος, ὅς τ' ἐνὶ κοίλῃ
<quint. smyrn. 8.79> Καύνῳ ναιετάασκε διειδέος ἀγχόθι λίμνης
<quint. smyrn. 8.80> ̓́Ιμβρῳ ὑπὸ νιφόεντι παραὶ ποσὶ Ταρβήλοιο.
<quint. smyrn. 8.81> κτεῖνε δὲ Κασσάνδροιο θοὸν ποσὶ παῖδα Μένητα,
<quint. smyrn. 8.82> ὃν τέκε δῖα Κρέουσα παρὰ προχοῇς ποταμοῖο
<quint. smyrn. 8.83> Λίνδου ἐϋρρείταο, μενεπτολέμων ὅθι Καρῶν
<quint. smyrn. 8.84> πείρατα καὶ Λυκίης ἐρικύδεος ἄκρα πέλονται.
<quint. smyrn. 8.85> εἷλε δ' ἄρ' αἰχμητῆρα Μόρυν Φρυγίηθε μολόντα:
<quint. smyrn. 8.86> τῷ δ' ἄρ' ὁμῶς Πόλυβόν τε καὶ ̔Ιππομέδοντα κατέκτα,
<quint. smyrn. 8.87> τὸν μὲν ὑπὸ κραδίην, τὸν δ' ἐς κληῖδα τυχήσας:
<quint. smyrn. 8.88> δάμνατο δ' ἄλλοθεν ἄλλον: ἐπέστενε δ' αἶα νέκυσσι
<quint. smyrn. 8.89> Τρώων: οἱ δ' ὑπόεικον ἐοικότες αὐαλέοισι
<quint. smyrn. 8.90> θάμνοις, οὓς ὀλοοῖο πυρὸς κατεδάμνατ' ἀϋτμὴ
<quint. smyrn. 8.91> ῥηιδίως ἐπιόντος ὀπωρινοῦ Βορέαο:
<quint. smyrn. 8.92> ὣς τοῦ ἐπεσσυμένοιο κατηρείποντο φάλαγγες.
<quint. smyrn. 8.93> Αἰνείας δ' ἐδάμασσεν ̓Αριστόλοχον μενεχάρμην
<quint. smyrn. 8.94> πλήξας χερμαδίῳ κατὰ κράατος: ἐν δ' ἄρ' ἔθλασσεν
<quint. smyrn. 8.95> ὀστέα σὺν πήληκι: λίπεν δ' ἄφαρ ὀστέα θυμός.
<quint. smyrn. 8.96> Τυδείδης δ' Εὔμαιον ἕλεν θοόν, ὅς ῥά τ' ἔναιε
<quint. smyrn. 8.97> Δάρδανον αἰπήεσσαν, ἵν' ̓Αγχίσαο πέλονται
<quint. smyrn. 8.98> εὐναί, ὅπου Κυθέρειαν ἐν ἀγκοίνῃσι δάμασσεν.
<quint. smyrn. 8.99> ἔνθ' ̓Αγαμέμνων κτεῖνεν ἐῢν Στράτον: οὐδ' ὅ γε Θρῄκην
<quint. smyrn. 8.100> ἵκετ' ἀπὸ πτολέμοιο, φίλης δ' ἑκὰς ἔφθιτο πάτρης.
<quint. smyrn. 8.101> Μηριόνης δ' ἐδάμασσε Χλέμον Πεισήνορος υἷα
<quint. smyrn. 8.102> ἀντιθέου Γλαύκοιο φίλον καὶ πιστὸν ἑταῖρον
<quint. smyrn. 8.103> ὅς ῥά τε ναιετάασκε παρὰ προχοῇς Λιμυροῖο,
<quint. smyrn. 8.104> καί ῥά μιν ὡς βασιλῆα περικτίονες τίον ἄνδρες
<quint. smyrn. 8.105> Γλαύκου ἀποκταμένοιο καὶ οὐκέτι κοιρανέοντος,
<quint. smyrn. 8.106> πάντες, ὅσοι Φοίνικος ἕδος περὶ πάγχυ νέμοντο
<quint. smyrn. 8.107> αἰπύ τε Μασσικύτοιο ῥίον ῥωχμόν τε Χιμαίρης.
<quint. smyrn. 8.108> ἄλλος δ' ἄλλον ἔπεφνε κατὰ μόθον: ἐν δ' ἄρα τοῖσιν
<quint. smyrn. 8.109> Εὐρύπυλος πολέεσσι κακὰς ἐπὶ κῆρας ἴαλλε
<quint. smyrn. 8.110> δυσμενέσιν: πρῶτον δὲ μενεπτόλεμον κατέπεφνεν
<quint. smyrn. 8.111> Εὔρυτον, αὐτάρ ἔπειτα Μενοίτιον αἰολομίτρην,
<quint. smyrn. 8.112> ἀντιθέους ἑτάρους ̓Ελεφήνορος: ἀμφὶ δ' ἄρα σφὶν
<quint. smyrn. 8.113> ̔́Αρπαλον, ὅς ῥ' ̓Οδυσῆος ἐΰφρονος ἔσκεν ἑταῖρος:
<quint. smyrn. 8.114> ἀλλ' ὁ μὲν οὖν ἀπάτερθεν ἔχεν πόνον, οὐδ' ἐπαμύνειν
<quint. smyrn. 8.115> ἔσθενεν ᾧ θεράποντι δεδουπότι: τοῦ δ' ἄρ' ἐταῖρος
<quint. smyrn. 8.116> ̓́Αντιφος ὀβριμόθυμος ἀποκταμένοιο χολώθη,
<quint. smyrn. 8.117> καὶ βάλεν Εὐρυπύλοιο καταντίον: ἀλλά μιν οὔτι
<quint. smyrn. 8.118> οὔτασεν, οὕνεκά οἱ κρατερόν δόρυ τυτθὸν
<quint. smyrn. 8.119> ἔμπεσε Μελανίωνι δαΐφρονι, τόν ποτε μήτηρ
<quint. smyrn. 8.120> γείνατο πὰρ προχοῇσιν ἐϋρρείταο Καΐκου
<quint. smyrn. 8.121> Κλείτη καλλιπάρῃος ὑποδμηθεῖς' ̓Ερυλάῳ.
<quint. smyrn. 8.122> Εὐρύπυλος δ' ἑτάροιο χολωσάμενος κταμένοιο
<quint. smyrn. 8.123> ̓Αντίφῳ αἷψ' ἐπόρουσεν: ὁ δ' ἔκφυγε ποσσὶ θοοῖσιν
<quint. smyrn. 8.124> ἐς πληθὺν ἑτάρων: κρατερὸν δέ μιν οὔτι δάμασσεν
<quint. smyrn. 8.125> ἔγχος Τηλεφίδαο δαΐφρονος, οὕνεκ' ἔμελλεν
<quint. smyrn. 8.126> ἀργαλέως ὀλέεσθαι ὑπ' ἀνδροφόνοιο Κύκλωπος
<quint. smyrn. 8.127> ὕστερον: ὣς γάρ που στυγερῇ ἐπιήνδανε Μοίρῃ.
<quint. smyrn. 8.128> Εὐρύπυλος δ' ἑτέρωθεν ἐπῴχετο: τοῦ δ' ὑπὸ δουρὶ
<quint. smyrn. 8.129> αἰὲν ἐπεσσυμένοιο κατήριπε πουλὺς ὅμιλος:
<quint. smyrn. 8.130> ἠΰτε δένδρεα μακρὰ βίῃ δμηθέντα σιδήρου
<quint. smyrn. 8.131> οὔρεσιν ἐν λασίοισιν ἀναπλήσωσι φάραγγας
<quint. smyrn. 8.132> κεκλιμέν' ἄλλοθεν ἄλλα κατὰ χθονός: ὣς ἄρ' ̓Αχαιοὶ
<quint. smyrn. 8.133> δάμναντ' Εὐρυπύλοιο δαΐφρονος ἐγχείῃσι,
<quint. smyrn. 8.134> μέσφ' ὅτε οἱ κίεν ἄντα μέγα φρονέων ἐνὶ θυμῷ
<quint. smyrn. 8.135> υἱὸς ̓Αχιλλῆος. τώ δ' ἄμφω δούρατα μακρὰ
<quint. smyrn. 8.136> ἐν παλάμῃσι τίνασσον ἐπί σφισι μαιμώωντες:
<quint. smyrn. 8.137> Εὐρύπυλος δέ ἑ πρῶτος ἀνειρόμενος προσέειπε:
<quint. smyrn. 8.138> “τίς πόθεν εἰλήλουθας ἐναντίον ἄμμι μάχεσθαι;
<quint. smyrn. 8.139> ἦ σε πρὸς ̓́Αϊδα Κῆρες ἀμείλικτοι φορέουσιν:
<quint. smyrn. 8.140> οὐ γάρ τίς μ' ὑπάλυξεν ἐν ἀργαλέῃ ὑσμίνῃ:
<quint. smyrn. 8.141> ἀλλά μοι ὅσσοι .ἔναντα λιλαιόμενοι μαχέσασθαι
<quint. smyrn. 8.142> δεῦρο κίον, πάντεσσι φάνον στονόεντ' ἐφέηκα
<quint. smyrn. 8.143> ἀργαλέως, πάντων δὲ παρὰ Ξάνθοιο ῥέεθρα
<quint. smyrn. 8.144> ὀστέα τε σάρκας τε κύνες διὰ πάντ' ἐδάσαντο.
<quint. smyrn. 8.145> ἀλλά μοι εἰπέ, τίς ἐσσι, τίνος δ' ἐπαγάλλεαι ἵπποις;”
<quint. smyrn. 8.146> ὣς φάμενον προσέειπεν ̓Αχιλλέος ὄβριμος υἱός:
<quint. smyrn. 8.147> “τίπτε μ' ἐπισπεύσοντα ποτὶ κλόνον αἱματόεντα
<quint. smyrn. 8.148> ἐχθρὸς ἐὼν ὡς εἴ τε φίλα φρονέων ἐρεείνεις
<quint. smyrn. 8.149> εἰπέμεναι γενεήν, ἥνπερ μάλα πολλοὶ ἴσασιν;
<quint. smyrn. 8.150> υἱὸς ̓Αχιλλῆος κρατερόφρονος, ὅς τε τοκῆα
<quint. smyrn. 8.151> σεῖο πάροιθ' ἐφόβησε βαλὼν περιμήκεϊ δουρί:
<quint. smyrn. 8.152> καί νύ κέ μιν θανάτοιο κακαὶ περὶ Κῆρες ἔμαρψαν,
<quint. smyrn. 8.153> εἰ μή οἱ στονόεντα θοῶς ἰήσατ' ὄλεθρον.
<quint. smyrn. 8.154> ἵπποι δ' , οἳ φορέουσιν, ἐμοῦ πατρὸς ἀντιθέοιο,
<quint. smyrn. 8.155> οὓς τέκεθ' ̔́Αρπυια Ζεφύρῳ πάρος εὐνηθεῖσα,
<quint. smyrn. 8.156> οἵ τε καὶ ἀτρύγετον πέλαγος διὰ ποσσὶ θέουσιν
<quint. smyrn. 8.157> ἀκρονυχὶ ψαύοντες, ἴσον δ' ἀνέμοισι φέρονται.
<quint. smyrn. 8.158> νῦν δ' ἐπεὶ οὖν γενεὴν ἐδάη ἵππων τε καὶ αὐτοῦ,
<quint. smyrn. 8.159> καὶ δόρατος πείρησαι ἀτειρέος ἡμετέροιο
<quint. smyrn. 8.160> γνώμεναι ἄντα βίην: γενεὴ δέ οἱ ἐν κορυφῇσι
<quint. smyrn. 8.161> Πηλίου αἰπεινοῖο τομὴν ὅθι λεῖπε καὶ ὕλην.”
<quint. smyrn. 8.162> ἦ ῥα καὶ ἐξ ἵππων χαμάδις θόρε κύδιμος ἀνήρ
<quint. smyrn. 8.163> πάλλων ἐγχείην περιμήκετον: ὃς δ' ἑτέρωθεν
<quint. smyrn. 8.164> χερσὶν ὑπὸ κρατερῇσιν ἀπειρεσίην λάβε πέτρην,
<quint. smyrn. 8.165> καί ῥα Νεοπτολέμοιο κατ' ἀσπίδος ἧκε φέρεσθαι
<quint. smyrn. 8.166> χρυσείης. τὸν δ' οὔτι προσεσσυμένη στυφέλιξεν,
<quint. smyrn. 8.167> ἀλλ' ἅτε πρὼν εἱστήκει ἀπείριτος οὔρεϊ μακρῷ,
<quint. smyrn. 8.168> τόν ῥα διιπετέων ποταμῶν μένος οὐδ' ἅμα πάντων
<quint. smyrn. 8.169> ἄψ ὦσαι δύναται, ὁ γὰρ ἔμπεδον ἐρρίζωται:
<quint. smyrn. 8.170> ὣς μένεν ἄτρομος αἰὲν ̓Αχιλλέος ὄβριμος υἱός.
<quint. smyrn. 8.171> ἀλλ' οὐδ' ὣς τάρβησε θρασὺ σθένος Εὐρυπύλοιο
<quint. smyrn. 8.172> ἄσχετον υἷ̓ ̓Αχελῆος, ἐπεί ῥά μιν ὀτρύνεσκε
<quint. smyrn. 8.173> θάρσος ἐὸν καὶ κῆρες: ὑπὸ κραδίῃσι δὲ θυμὸς
<quint. smyrn. 8.174> ἔζεεν ἀμφοτέροισι: περὶ σφίσι δ' αἰόλα τεύχη
<quint. smyrn. 8.175> ἔβραχεν: οἱ δ' ἅτε θῆρες ἐπῄεσαν ἀλλήλοισι
<quint. smyrn. 8.176> σμερδαλέοι, τοῖσίν τε κατ' οὔρεα δῆρις ἀέξει,
<quint. smyrn. 8.177> ὁππότε λευγαλέῳ λιμῷ βεβολημένοι ἦτορ
<quint. smyrn. 8.178> ἢ βοὸς ἢ ἐλάφοιο περὶ κταμένου πονέωνται
<quint. smyrn. 8.179> ἄμφω παιφάσσοντες, ἐπικτυπέουσι δὲ βῆσσαι
<quint. smyrn. 8.180> μαρναμένων: ὣς οἴ γε συνῄεσαν ἀλλήλοισι
<quint. smyrn. 8.181> δῆριν συμφορέοντες ἀμείλιχον. ἀμφὶ δὲ μακραὶ
<quint. smyrn. 8.182> λαῶν ἀμφοτέρωθεν ἄσην πονέοντο φάλαγγες
<quint. smyrn. 8.183> ἐς μόθον: ἀργαλέη δὲ περὶ σφίσι δῆρις ὀρώρει.
<quint. smyrn. 8.184> οἱ δ' ἀνέμων ῥιπῇσιν ἐοικότες αἰψηρῇσι
<quint. smyrn. 8.185> σύν ῥ' ἔβαλον μελίῃσι μεμαότες αἷμα κεδάσσαι
<quint. smyrn. 8.186> ἀλλήλων: τοὺς δ' αἰὲν ἐποτρύνεσκεν ̓Ενυὼ
<quint. smyrn. 8.187> ἐγγύθεν ἱσταμένη: τοὶ δ' οὐκ ἀπέληγον ὀμοκλῆς,
<quint. smyrn. 8.188> ἀλλά σφεας ἐδάϊζον ἐς ἀσπίδας, ἄλλοτε δ' αὖτε
<quint. smyrn. 8.189> οὔταζον κνημῖδας ἰδ' ὑψιλόφους τρυφαλείας:
<quint. smyrn. 8.190> καί τις καὶ χροὸς ἥψατ' ἐπεὶ πόνος αἰνὸς ἔπειγε
<quint. smyrn. 8.191> θαρσαλέους ἥρωας: ἔρις δ' ἐπετέρπετο θυμῷ
<quint. smyrn. 8.192> κείνους εἰσορόωσα: πολὺς δ' ἐξέρρεεν ἱδρὼς
<quint. smyrn. 8.193> ἀμφοτέρων: οἱ δ' αἰὲν ἐκαρτύνοντο μένοντες:
<quint. smyrn. 8.194> ἄμφω γὰρ μακάρων ἔσαν αἵματος: οἱ δ' ἀπ' ̓Ολύμπου—
<quint. smyrn. 8.195> οἱ μὲν γὰρ κύδαινον ̓Αχιλλέος ὄβριμον υἷα,
<quint. smyrn. 8.196> οἱ δ' αὖτ' Εὐρύπυλον θεοειδέα: τοὶ δ' ἑκάτερθεν
<quint. smyrn. 8.197> μάρναντ' ἀκμήτοισιν ἐειδόμενοι σκοπέλοισιν
<quint. smyrn. 8.198> ἠλιβάτων ἀρέων: μέγα δ' ἔβραχον ἀμφοτέρωθεν
<quint. smyrn. 8.199> θεινόμεναι μελίῃσι θάμ' ἀσπίδες: ὀψὲ δὲ μακρὴ
<quint. smyrn. 8.200> Πηλιὰς Εὐρυπύλοιο διήλυθεν ἀνθερεῶνος
<quint. smyrn. 8.201> πολλὰ πονησαμένη: τοῦ δ' ἔκχυτο φοίνιον αἷμα
<quint. smyrn. 8.202> ἐσσυμένως: ψυχὴ δὲ δι' ἕλκεος ἐξεποτήθη
<quint. smyrn. 8.203> ἐκ μελέων ὀλοὴ δὲ κατ' ὀφθαλμῶν πέσεν ὄρφνη.
<quint. smyrn. 8.204> ἤριπε δ' ἐν τεύχεσσι κατὰ χθονός, ἠΰτε βλωθρὴ
<quint. smyrn. 8.205> ἢ πίτυς ἤ ἐλάτη κρυεροῦ Βορέαο βίηφιν
<quint. smyrn. 8.206> ἐκ ῥιζέων ἐριποῦσα: τόσην ἐπικάππεσε γαῖαν
<quint. smyrn. 8.207> Εὐρυπύλοιο δέμας: μέγα δ' ἔβραχε Τρώιον οὖδας
<quint. smyrn. 8.208> καὶ πεδίον. Χλοερὴ δὲ θοῶς κατεχεύατο νεκρῷ
<quint. smyrn. 8.209> ἀχροίη καὶ καλὸν ἀπημάλδυνεν ἔρευθος.
<quint. smyrn. 8.210> τῷ δ' ἐπικαγχαλόων μεγάλ' εὔχετο καρτερός ἥρως:
<quint. smyrn. 8.211> “Εὐρύπυλ', ἦπου ἔφης Δαναῶν νέας ἠδὲ καὶ αὐτοὺς
<quint. smyrn. 8.212> δῃώσειν καὶ πάντας ἀϊζυρῶς ἀπολέσσειν
<quint. smyrn. 8.213> ἡμέας: ἀλλὰ σοὶ οὔτι θεοὶ τελέεσκον ἐέλδωρ,
<quint. smyrn. 8.214> ἀλλ' ὑπ' ἐμοί δ' ἐδάμασσε καὶ ἀκάματόν περ ἐόντα
<quint. smyrn. 8.215> πατρὸς ἐμοῖο μέγ' ἔγχος, ὅπερ βροτὸς οὔτις ἀλύξει
<quint. smyrn. 8.216> ἡμῖν ἄντα μολὼν οὐδ' εἰ παγχάλκεος ἦεν.”
<quint. smyrn. 8.217> ἦ ῥα καὶ ἐκ νέκυος περιμήκετον εἴρυσεν αἰχμὴν
<quint. smyrn. 8.218> ἐσσυμένως: Τρῶες δὲ μέγ' ἔτρεσαν εἰσορόωντες
<quint. smyrn. 8.219> ἀνέρα καρτερόθυμον: ὁ δ' αὐτίκα τεύχἐ ἀπούρας
<quint. smyrn. 8.220> δῶκε θοοῖς ἑτάροισι φέρειν ποτὶ νῆας ̓Αχαιῶν:
<quint. smyrn. 8.221> αὐτὸς δ' ἐς θοὸν ἅρμα θορὼν καὶ ἀτειρέας ἵππους
<quint. smyrn. 8.222> ἤιεν, οἷός τ' εἶσι δι' αἰθέρος ἀπλήτοιο
<quint. smyrn. 8.223> ἐκ Διὸς ἀκαμάτοιο σὺν ἀστεροπῇσι κεραυνός,
<quint. smyrn. 8.224> ὅν τε περιτρομέουσι καὶ ἀθάνατοι κατιόντα
<quint. smyrn. 8.225> νόσφι Διὸς μεγάλοιο, ὁ δ' ἐσσύμενος ποτὶ γαῖαν
<quint. smyrn. 8.226> δένδρεά τε ῥήγνυσι καὶ οὔρεα παιπαλόεντα:
<quint. smyrn. 8.227> ὣς ὁ θοῶς Τρώεσσιν ἐπέσσυτο πῆμα κορύσσων:
<quint. smyrn. 8.228> δάμνατο δ' ἄλλοθεν ἄλλος, ὅσους κίχον ἄμβροτοι ἵπποι:
<quint. smyrn. 8.229> πλήθετο δὲ χθονὸς οὖδας, ἄδην δ' ἐρυθαίνετο λύθρῳ.
<quint. smyrn. 8.230> ὡς δ' ὅτε μυρία φύλλα κατ' οὔρεος ἐν βήσσῃσι
<quint. smyrn. 8.231> ταρφέα πεπτηῶτα χυτὴν κατὰ γαῖαν ἐρέψῃ:
<quint. smyrn. 8.232> ὣς Τρώων τότε λαὸς ἀάσπετος ἐν χθονὶ κεῖτο
<quint. smyrn. 8.233> χερσὶ Νεοπτολέμοιο καὶ ̓Αργείων ἐριθύμων,
<quint. smyrn. 8.234> ὧν ἄπλετον μετὰ χερσὶν ὑπέρρεεν αἷμα κελαινὸν
<quint. smyrn. 8.235> ἀνδρῶν ἠδ' ἵππων: μάλα δ' ἄντυγες ἀμφ' ὀχέεσσι
<quint. smyrn. 8.236> κινύμεναι δεύοντο περὶ στροφάλιγξιν ἑῇσι.
<quint. smyrn. 8.237> καί νύ κε Τρώιοι υἷες ἔσω πυλέων ἀφίκοντο,
<quint. smyrn. 8.238> πόρτιες εὖτε λέοντα φοβεύμεναι ἢ σύες ὄμβρον,
<quint. smyrn. 8.239> εἰ μὴ ̓́Αρης ἀλεγεινὸς ἀρηγέμεναι μενεαίνων
<quint. smyrn. 8.240> Τρωσὶ φιλοπτολέμοισι κατήλυθεν Οὐλύμποιο
<quint. smyrn. 8.241> κρύβδ' ἄλλων μακάρων: φόρεον δέ μιν ἐς μόθον ἵπποι
<quint. smyrn. 8.242> αἴθων καὶ Φλόγιος, Κόναβος δ' ἐπὶ τοῖσι Φόβος τε,
<quint. smyrn. 8.243> τοὺς Βορέῃ κελάδοντι τέκε βλοσυρῶπις ̓Εριννὺς
<quint. smyrn. 8.244> πῦρ ὀλοὸν πνείοντας: ὑπέστενε δ' αἰόλος αἰθὴρ
<quint. smyrn. 8.245> ἐσσυμένων ποτὶ δῆριν. ὁ δ' ὀτραλέως ἀφίκανεν
<quint. smyrn. 8.246> ἐς Τροίην: ὑπὸ δ' αἶα μέγ' ἔκτυπε θεσπεσίοισιν
<quint. smyrn. 8.247> ἵππων ἀμφὶ πόδεσσι: μολὼν δ' ἄγχιστα κυδοιμοῦ
<quint. smyrn. 8.248> πῆλε δόρυ βριαρόν: μέγα δ' ἴαχε Τρωσὶ κελεύων
<quint. smyrn. 8.249> ἀντιάαν δηίοισι κατὰ κλόνον: οἱ δ' ἀΐοντες
<quint. smyrn. 8.250> θεσπεσίην ὄπα πάντες ἐθάμβεον: οὐ γὰρ ἴδοντο
<quint. smyrn. 8.251> ἄμβροτον ἀθανάτοιο θεοῦ δέμας οὐδὲ μὲν ἵππους:
<quint. smyrn. 8.252> ἠέρι γὰρ κεκάλυπτο. νόησε δὲ θέσκελον αὐδὴν
<quint. smyrn. 8.253> ἔκποθεν ἀΐσσουσαν ἄδην εἰς οὔατα Τρώων
<quint. smyrn. 8.254> ἀντιθέου ̔Ελένοιο κλυτὸς νόος: ἐν δ' ἄρα θυμῷ
<quint. smyrn. 8.255> γήθησεν καὶ λαὸν ἀπεσσύμενον μέγ' ἀΰτει:
<quint. smyrn. 8.256> “ἆ δειλοί, τί φέβεσθε φιλοπτολέμου ̓Αχιλῆος
<quint. smyrn. 8.257> υἱέα θαρσαλέον; θνητός νύ τίς ἐστι καὶ αὐτός,
<quint. smyrn. 8.258> οὐδέ οἱ ἶσον ̓́Αρηι πέλει σθένος, ὃς μέγ' ἀρήγει
<quint. smyrn. 8.259> ἧμιν ἐελδομένοισι: βοᾷ δ' ὅ γε μακρὰ κελεύων
<quint. smyrn. 8.260> μάρνασθ' ̓Αργείοισι κατὰ κλόνον: ἀλλ' ἄγε θυμῷ
<quint. smyrn. 8.261> τλῆτε φίλοι καὶ θάρσος ἐνὶ στήθεσσι βάλεσθε:
<quint. smyrn. 8.262> οὐ γὰρ ἀμείνονα Τρωσὶν ὀΐομαι ἄλλον ἱκέσθαι
<quint. smyrn. 8.263> ἀλκτῆρα πτολέμοιο: τί γὰρ ποτὶ δῆριν ̓́Αρηος
<quint. smyrn. 8.264> λώιον, εὖτε βροτοῖσι κορυσσομένοις ἐπαμύνει;
<quint. smyrn. 8.265> ὅς νῦν ἦμιν ἵκανεν ἐπίρροθος: ἀλλὰ καὶ αὐτοὶ
<quint. smyrn. 8.266> μνήσασθε πτολέμοιο, δέος δ' ἀπὸ νόσφι βάλεσθε.”
<quint. smyrn. 8.267> ὣς φάτο: τοὶ δ' ἵσταντο καταντίον ̓Αργείοισιν:
<quint. smyrn. 8.268> ἠΰτ' ἐνὶ ξυλόχοισι κύνες κατέναντα λύκοιο
<quint. smyrn. 8.269> φεύγοντες τὸ πάροιθε βίην τρέψωσι μάχεσθαι
<quint. smyrn. 8.270> ταρφέα μηλονόμοιο παροτρύνοντος ἔπεσσιν:
<quint. smyrn. 8.271> ὣς ἄρα Τρώιοι υἷες ἀνὰ μόθον αἰνὸν ̓́Αρηος
<quint. smyrn. 8.272> δείματος ἐκτὸς ἔσαν: κατὰ δ' ἀντίον ἀνέρος ἀνὴρ
<quint. smyrn. 8.273> μάρνατο θαρσαλέως: περὶ δ' ἔκτυπεν ἔντεα φωτῶν
<quint. smyrn. 8.274> θεινόμενα ξιφέεσσι καὶ ἔγχεσι καὶ βελέεσσιν:
<quint. smyrn. 8.275> αἰχμαὶ δ' ἐς χρόα δῦνον: ἐδεύετο δ' αἵματι πολλῷ
<quint. smyrn. 8.276> δεινὸς ̓́Αρης: ὀλέκοντο δ' ἀνὰ μόθον ἄλλος ἐπ' ἄλλῳ
<quint. smyrn. 8.277> μαρναμένων ἑκάτερθε: μάχη δ' ἔχεν ἶσα τάλαντα.
<quint. smyrn. 8.278> ὡς δ' ὁπότ' αἰζηοὶ μεγάλης ἀνὰ γουνὸν ἀλωῆς
<quint. smyrn. 8.279> ὄρχατον ἀμπελόεντα διατμήξωσι σιδήρῳ
<quint. smyrn. 8.280> σπερχόμενοι, τῶν δ' ἶσον ἀέξεται εἰς ἔριν ἔργον,
<quint. smyrn. 8.281> οὕνεκ' ἴσοι τελέθουσιν ὁμηλικίῃ τε βίῃ τε:
<quint. smyrn. 8.282> ὣς τῶν ἀμφοτέρωθε μάχης ἀλεγεινὰ τάλαντα
<quint. smyrn. 8.283> ἶσα πέλεν: Τρῶες γὰρ ὑπέρβιον ἐνθέμενοι κῆρ
<quint. smyrn. 8.284> μίμνον ἀταρβήτοιο πεποιθότες ̓́Αρεος ἀλκῇ;
<quint. smyrn. 8.285> ̓Αργεῖοι δ ἄρα παιδὶ μενεπτολέμου ̓Αχιλῆος.
<quint. smyrn. 8.286> κτεῖνον δ' ἀλλήλους: ὀλοὴ δ' ἀνὰ μέσσον ̓Ενυὼ
<quint. smyrn. 8.287> στρωφᾶτ' ἀλγινόεντι λύθρῳ πεπαλαγμένη ὤμους
<quint. smyrn. 8.288> καὶ χέρας: ἐκ δέ οἱ αἰνὸς ἀπὸ μέλεων ῥέεν ἱδρώς:
<quint. smyrn. 8.289> οὐδ' ἑτέροισιν ἄμυνεν, ἴσῃ δ' ἐπετέρπετο χάρμῃ
<quint. smyrn. 8.290> ἁζομένη φρεσὶν ᾗσι Θέτιν καὶ δῖον ̓́Αρηα.
<quint. smyrn. 8.291> ἔνθα Νεοπτόλεμος τηλέκλειτον Περιμήδεα
<quint. smyrn. 8.292> δάμναθ', ὃς οἰκί' ἔναιε παρὰ Σμινθήιον ἄλσος:
<quint. smyrn. 8.293> τῷ δ' ἔπι Κέστρον ἔπεφνε μενεπτόλεμόν τε Φάληρον
<quint. smyrn. 8.294> καὶ κρατερὸν Περίλαον ἐϋμμελίην τε Μενάλκην,
<quint. smyrn. 8.295> ὃν τέκετ' ̓Ιφιάνασσα παρὰ ζάθεον πόδα Κίλλης
<quint. smyrn. 8.296> τεχνήεντι Μέδοντι δαήμονι τεκτοσυνάων:
<quint. smyrn. 8.297> ἀλλ' ὁ μὲν οἴκοι ἔμιμνε φίλῃ ἐνὶ πατρίδι γαίῃ:
<quint. smyrn. 8.298> παιδὸς δ' οὐκ ἀπόνητο: δόμον δέ οἱ ἔργα τε πάντα
<quint. smyrn. 8.299> χηρωσταὶ μετόπισθεν ἀποφθιμένοιο δάσαντο
<quint. smyrn. 8.300> Δηίφοβος δὲ Λυκῶνα μενεπτόλεμον κατέπεφνε
<quint. smyrn. 8.301> τυτθὸν ὑπὲρ βουβῶνα τυχών: περὶ δ' ἔγχεϊ μακρῷ
<quint. smyrn. 8.302> ἔγκατα πάντ' ἐχύθησαν: ὅλη δ' ἐξέσσυτο νηδύς.
<quint. smyrn. 8.303> Αἰνείας δὲ Δύμαντα κατέκτανεν, ὃς τὸ πάροιθεν
<quint. smyrn. 8.304> Αὐλίδα ναιετάασκε, συνέσπετο δ' ̓Αρκεσιλάῳ
<quint. smyrn. 8.305> ἐς Τροίην: ἀλλ' οὔτι φίλην πάλιν ἔδρακε γαῖαν.
<quint. smyrn. 8.306> Εὐρύαλος δ' ἐδάμασσε βαλὼν ἀλεγεινὸν ἄκοντα
<quint. smyrn. 8.307> ̓Αστραῖον: τοῦ δ' αἶψα διὰ στέρνοιο ποτήθη
<quint. smyrn. 8.308> αἰχμὴ ἀνιηρή, στομάχου δ' ἀπέκερσε κελεύθους
<quint. smyrn. 8.309> ἀνέρι κῆρα φέρουσα: μίγη δέ οἱ εἴδατα λύθρῳ.
<quint. smyrn. 8.310> τοῦ δ' ἄρα βαιὸν ἄπωθεν ἕλεν μεγάθυμος ̓Αγήνωρ
<quint. smyrn. 8.311> ̔Ιππομένην, Τεύκροιο δαΐφρονος ἐσθλὸν ἑταῖρον,
<quint. smyrn. 8.312> τύψας ἐς κληῖδα θοῶς: σὺν δ' αἵματι θυμὸς
<quint. smyrn. 8.313> ἔκθορεν ἐκ μελέων: ὀλοὴ δέ μιν ἀμφεχύθη νύξ.
<quint. smyrn. 8.314> Τεύκρῳ δ' ἔμπεσε πένθος ἀποκταμένου ἑτάροιο,
<quint. smyrn. 8.315> καὶ βάλεν ὠκὺν ὀϊστὸν ̓Αγήνορος ἄντα τανύσσας:
<quint. smyrn. 8.316> ἀλλά οἱ οὔτι τύχησεν ἀλευαμένου μάλα τυτθόν:
<quint. smyrn. 8.317> ἔμπεσε δ' ἐγγὺς ἐόντι δαΐφρονι Δηιοφόντῃ
<quint. smyrn. 8.318> λαιὸν ἐς ὀφθαλμόν, διὰ δ' οὔατος ἐξεπέρησε
<quint. smyrn. 8.319> δεξιτεροῦ, γλήνην δὲ διέτμαγεν, οὕνεκα Μοῖραι
<quint. smyrn. 8.320> ἀργαλέον βέλος ὦσαν ὅπῃ φίλον: ὃς δ' ἔτι ποσσὶν
<quint. smyrn. 8.321> ὀρθὸς ἀνασκαίρεσκε: βαλὼν δ' ὅ γε δεύτερον ἰὸν
<quint. smyrn. 8.322> λαιμῷ ἐπερροίζησε: διέθρισε δ' αὐχένος ἶνας
<quint. smyrn. 8.323> ἄντικρυς ἀΐξας: τὸν δ' ἀργαλέη κίχε Μοῖρα.
<quint. smyrn. 8.324> ἄλλος δ' ἄλλῳ τεῦχε φόνον: κεχάροντο δὲ Κῆρες
<quint. smyrn. 8.325> καὶ Μόρος, ἀλγινόεσσα δ' ̓́Ερις μέγα μαιμώωσα
<quint. smyrn. 8.326> ἤϋσεν μάλα μακρόν, ̓́Αρης δέ οἱ ἀντεβόησε
<quint. smyrn. 8.327> σμερδαλέον, Τρώεσσι δ' ἐνέπνευσεν μέγα θάρσος,
<quint. smyrn. 8.328> ̓Αργείοισι δὲ φύζαν, ἄφαρ δ' ἐλέλιξε φάλαγγας.
<quint. smyrn. 8.329> ἀλλ' οὐχ υἷα φόβησεν ̓Αχιλλέος: ἀλλ' ὅ γε μίμνων
<quint. smyrn. 8.330> μάρνατο θαρσαλέως, ἐπὶ δ' ἔκτανεν ἄλλον ἐπ' ἄλλῳ:
<quint. smyrn. 8.331> ὡς δ' ὅτε τις μυίῃσι περὶ γλάγος ἐρχομένῃσι
<quint. smyrn. 8.332> χεῖρα περιρρίψῃ κοῦρος νέος, αἱ δ' ὑπὸ πληγῇ
<quint. smyrn. 8.333> τυτθῇ δαμνάμεναι σχεδὸν ἄγγεος ἄλλοθεν ἄλλαι
<quint. smyrn. 8.334> θυμὸν ἀποπνείουσι, πάϊς δ' ἐπιτέρπεται ἔργῳ:
<quint. smyrn. 8.335> ὣς ἄρα φαίδιμος υἱὸς ἀμειλίκτου ̓Αχιλῆος
<quint. smyrn. 8.336> γήθεεν ἀμφὶ νέκυσσι καὶ οὐκ ἀλέγιζεν ̓́Αρηος
<quint. smyrn. 8.337> Τρωσὶν ἐποτρύνοντος: ἐτίνυτο δ' ἄλλοθεν ἄλλον
<quint. smyrn. 8.338> λαοῦ ἐπαΐσσοντος: ὅπως δ' ἀνέμοιο θυέλλας
<quint. smyrn. 8.339> μίμνῃ ἐπεσσυμένας ὄρεος μεγάλοιο κολώνη,
<quint. smyrn. 8.340> ὣς ἄρα μίμνεν ἄτρεστος. ̓́Αρης δέ οἱ ἐμμεμαῶτι
<quint. smyrn. 8.341> χώετο, καί οἱ ἔμελλεν ἐναντία δηριάασθαι
<quint. smyrn. 8.342> αὐτὸς ἀπορρίψας ἱερὸν νέφος, εἰ μὴ ̓Αθήνη
<quint. smyrn. 8.343> ἔκποθεν Οὐλύμποιο θόρεν ποτὶ δάσκιον ̓́Ιδην:
<quint. smyrn. 8.344> ἔτρεμε δὲ χθὼν δῖα καὶ ἠχήεντα ῥέεθρα
<quint. smyrn. 8.345> Ξάνθου: τόσσον ἔσεισε: δέος δ' ἀμφέκλασε θυμὸν
<quint. smyrn. 8.346> νυμφάων, φοβέοντο δ' ὑπὲρ Πριάμοιο πόληος:
<quint. smyrn. 8.347> τεύχεσι δ' ἀμβροσίοισι περὶ στεροπαὶ ποτέοντο:
<quint. smyrn. 8.348> σμερδαλέοι δὲ δράκοντες ἀπ' ἀσπίδος ἀκαμάτοιο
<quint. smyrn. 8.349> πῦρ ἄμοτον πνείεσκον: ἄνω δ' ἔψαυε νέφεσσι
<quint. smyrn. 8.350> θεσπεσίη τρυφάλεια. θοῷ δ' ἤμελλεν ̓́Αρηι
<quint. smyrn. 8.351> μάρνασθ' ἐσσυμένως, εἰ μὴ Διὸς ἠῢ νόημα
<quint. smyrn. 8.352> ἀμφοτέρους ἐφόβησεν ἀπ' αἰθέρος αἰπεινεῖο
<quint. smyrn. 8.353> βροντήσας ἀλεγεινόν. ̓́Αρης δ' ἀπεχάζετο χάρμης:
<quint. smyrn. 8.354> δὴ γάρ οἱ μεγάλοιο Διὸς διεφαίνετο θυμός:
<quint. smyrn. 8.355> ἵκετο δ' ἐς Θρῄκην δυσχείμερον, οὐδ' ἔτι Τρώων
<quint. smyrn. 8.356> μέμβλετό οἱ κατὰ θυμὸν ὑπέρβιον: οὐδὲ μὲν ἐσθλὴ
<quint. smyrn. 8.357> Παλλὰς ἔτ' ἐν πεδίῳ Τρώων μένεν, ἀλλὰ καὶ αὐτὴ
<quint. smyrn. 8.358> ἷξεν ̓Αθηναίων ἱερὸν πέδον. οἱ δ' ἔτι χάρμης
<quint. smyrn. 8.359> μνώοντ' οὐλομένης: δεύοντο δὲ Τρώιοι υἷες
<quint. smyrn. 8.360> ἀλκῆς: ̓Αργεῖοι δὲ μέγ' ἱέμενοι πολέμοιο
<quint. smyrn. 8.361> χαζομένοισιν ἕποντο κατ' ἴχνιον, ἠΰτ' ἀῆται
<quint. smyrn. 8.362> νήεσιν ἐσσυμένῃς ὑπὶ λαίφεσιν εἰς ἁλὸς οἶδμα
<quint. smyrn. 8.363> ὄβριμον, ἢ θάμνοισι πυρὸς μένος, ἢ κεμάδεσσιν
<quint. smyrn. 8.364> ὀτρηροὶ κατ' ὄρεσφι κύνες λελιημένοι ἄγρης:
<quint. smyrn. 8.365> ὣς Δαναοὶ δηίοισιν ἐπήιον, οὕνεκ' ἄρ' αὐτοὺς
<quint. smyrn. 8.366> υἱὸς ̓Αχιλλῆος μεγάλῳ δορὶ θαρσύνεσκε
<quint. smyrn. 8.367> κτείνων ὅν κε κίχῃσι κατὰ κλόνον: οἱ δ' ἐπὶ φύζαν
<quint. smyrn. 8.368> χασσάμενοι κατέδυσαν ἐς ὑψίπυλον πτολίεθρον.
<quint. smyrn. 8.369> ̓Αργεῖοι δ' ἄρα τυτθὸν ἀνέπνευσαν πολέμοιο
<quint. smyrn. 8.370> ἔλσαντες Πριάμοιο κατὰ πτόλιν ἔθνεα Τρώων,
<quint. smyrn. 8.371> ἄρνας ὅπως σταθμοῖσιν ἐπ' οἰοπόλοισι νομῆες:
<quint. smyrn. 8.372> ὡς δ' ὁπότ' ἀμπνείωσι βόες μέγα κεκμηῶτες
<quint. smyrn. 8.373> ἄχθος ἀνειρύσσαντες ἄνω ποτὶ δύσβατον ἄκρην
<quint. smyrn. 8.374> πυκνὸν ἀνασθμαίνοντες ὑπὸ ζυγόν: ὥς ἄρ' ̓Αχαιοὶ
<quint. smyrn. 8.375> ἄμπνεον ἐν τεύχεσσι κεκμηκότες. ἀμφὶ δὲ πύργους
<quint. smyrn. 8.376> μάρνασθαι μεμαῶτες ἐκυκλώσαντο πόληα:
<quint. smyrn. 8.377> οἱ δ' ἄρ' ἑῇσι πύλῃσιν ἐπειρύσσαντες ὀχῆας
<quint. smyrn. 8.378> ἐν τείχεσσιν ἔμιμνον ἐπεσσυμένων μένος ἀνδρῶν.
<quint. smyrn. 8.379> ὡς δ' ὅτε μηλοβοτῆρες ἐνὶ σταθμοῖσι μένωσι
<quint. smyrn. 8.380> λαίλαπα κυανέην, ὅτε χείματος ἦμαρ ἵκηται
<quint. smyrn. 8.381> λάβρον ὁμοῦ στεροπῇσι καὶ ὕδατι καὶ νιφάδεσσι
<quint. smyrn. 8.382> ταρφέσιν, οἱ δὲ μάλ' οὔτι λιλαιόμενοί περ ἱκέσθαι
<quint. smyrn. 8.383> ἐς νομὸν ἀΐσσουσιν, ἄχρις μέγα λωφήσειε
<quint. smyrn. 8.384> χεῖμα καὶ εὐρύποροι ποταμοὶ μεγάλα βρομέοντες:
<quint. smyrn. 8.385> ὣς οἵ γ' ἐν τείχεσσι μένον τρομέοντες ὁμοκλὴν
<quint. smyrn. 8.386> δυσμενέων: λαοὶ δὲ θοῶς ἐπέχυντο πόληι.
<quint. smyrn. 8.387> ὡς δ' ὁπότε ψῆρες τανυσίπτεροι ἠὲ κολοιοὶ
<quint. smyrn. 8.388> καρπῷ ἐλαϊνέῳ θαμέες περὶ πάγχυ πέσωσι
<quint. smyrn. 8.389> βρώμης ἱέμενοι θυμηδέος, οὐδ' ἄρα τούς γε
<quint. smyrn. 8.390> αἰζηοὶ βοόωντες ἀποτρωπῶσι φέβεσθαι,
<quint. smyrn. 8.391> πρὶν φαγέειν, λιμὸς γὰρ ἀναιδέα θυμὸν ἀέξει:
<quint. smyrn. 8.392> ὣς Δαναοὶ Πριάμοιο τότ' ἀμφεχέοντο πόληι
<quint. smyrn. 8.393> ὄβριμοι: ἐν δὲ πύλῃσι πέσον μεμαῶτες ἐρύσσαι
<quint. smyrn. 8.394> ἔργον ἀπειρέσιον κρατερόφρονος ̓Εννοσιγαίου.
<quint. smyrn. 8.395> Τρῶες δ' οὐ λήθοντο μάχης μάλα περ δεδιῶτες,
<quint. smyrn. 8.396> ἀλλὰ καὶ ὥς πύργοισιν ἐφεσταότες πονέοντο
<quint. smyrn. 8.397> νωλεμές: ἰοὶ δ' αἰὲν ἐϋδμήτων ἀπὸ τειχέων
<quint. smyrn. 8.398> θρῶσκον ὁμῶς λάεσσι καὶ αἰγανέῃσι θοῇσι
<quint. smyrn. 8.399> δυσμενέων ἐς ὅμιλον, ἐπεί σφισι τλήμονα Φοῖβος
<quint. smyrn. 8.400> ἧκε βίην: ἔτι γάρ οἱ ἀμύνειν ἤθελε θυμὸς
<quint. smyrn. 8.401> Τρωσὶν ἐϋπτολέμοισι καὶ ̔́Εκτορος οἰχομένοιο.
<quint. smyrn. 8.402> ̓́Ενθ' ἄρα Μηριόνης στυγερὸν προέηκε βέλεμνον
<quint. smyrn. 8.403> καὶ βάλε Φυλοδάμαντα φίλον κρατεροῖο Πολίτεω
<quint. smyrn. 8.404> τυτθὸν ὑπὸ γναθμοῖο: πάγη δ' ὑπὸ λαιμὸν ὀϊστός.
<quint. smyrn. 8.405> κάππεσε δ' αἰγυπιῷ ἐναλίγκιος, ὅν τ' ἀπὸ πέτρης
<quint. smyrn. 8.406> ἰῷ ἐϋγλώχινι βαλὼν αἰζηὸς ὀλέσσῃ:
<quint. smyrn. 8.407> ὣς ὁ θοῶς πύργοιο κατήριπεν αἰπεινοῖο:
<quint. smyrn. 8.408> γυῖα δέ οἱ λίπε θυμός: ἐπέβραχε δ' ἔντεα νεκρῷ.
<quint. smyrn. 8.409> τῷ δ' ἐπικαγχαλόων υἱὸς κρατεροῖο Μόλοιο
<quint. smyrn. 8.410> ἄλλον ἀφῆκεν ὀϊστὸν ἐελδόμενος μέγα θυμῷ
<quint. smyrn. 8.411> υἷα βαλεῖν Πριάμοιο πολυτλήτοιο Πολίτην:
<quint. smyrn. 8.412> ἀλλ' ὁ μὲν αἶψ' ἀλέεινε παρακλίνας ἑτέρωσε
<quint. smyrn. 8.413> ὅν δέμας, οὐδέ οἱ ἰὸς ἐπὶ χρόα καλὸν ἴαψεν̔??̓
<quint. smyrn. 8.414> ὡς δ' ὅθ' ἁλὸς κατὰ βένθος ἐπειγομένης νεὸς οὔρῳ
<quint. smyrn. 8.415> ναύτης παιπαλόεσσαν ἰδὼν ἐν χεύματι πέτρην
<quint. smyrn. 8.416> νῆα παρατρέψῃ λελιημένος ἐξυπαλύξαι
<quint. smyrn. 8.417> χειρὶ παρακλίνας οἰήιον, ᾗχί ἑ θυμὸς
<quint. smyrn. 8.418> ὀτρύνει, τυτθὴ δὲ βίη μέγα πῆμ' ἀπερύκει:
<quint. smyrn. 8.419> ὣς ἄρ' ὅ γε προϊδὼν ὀλοὸν βέλος ἔκφυγε πότμον.
<quint. smyrn. 8.420> οἱ δ' αἰεὶ μάρναντο: λύθρῳ δ' ἐρυθαίνετο τείχη
<quint. smyrn. 8.421> πύργοι θ' ὑψηλοὶ καὶ ἐπάλξιες, ᾗχί τε Τρῶες
<quint. smyrn. 8.422> ἰοῖσι κτείνοντο πολυσθενέων ὑπ' ̓Αχαιῶν:
<quint. smyrn. 8.423> οὐδὲ μὲν οἵ γ' ἀπάνευθε πόνων ἔσαν, ἀλλ' ἄρα καὶ τῶν
<quint. smyrn. 8.424> πολλοὶ γαῖαν ἔρευθον: ὀρώρει δ' αἰπὺς ὄλεθρος
<quint. smyrn. 8.425> βαλλομένων ἑκάτερθε: λυγρὴ δ' ἐπετέρπετ' ̓Ενυὼ
<quint. smyrn. 8.426> δῆριν ἐπικλονέουσα κασιγνήτη Πολέμοιο.
<quint. smyrn. 8.427> καί νύ κε δὴ ῥήξαντο πύλας καὶ τείχεα Τροίης
<quint. smyrn. 8.428> ̓Αργεῖοι, μάλα γάρ σφιν ἀάσπετον ἔπλετο κάρτος,
<quint. smyrn. 8.429> εἰ μὴ ἄρ' αἶψ' ἐβόησεν ἀγακλειτὸς Γανυμήδης
<quint. smyrn. 8.430> οὐρανοῦ ἐκκατιδών: μάλα γὰρ περιδείδιε πάτρης:
<quint. smyrn. 8.431> “Ζεῦ πάτερ, εἰ ἐτεόν γε τεῆς ἔξ εἰμι γενέθλης,
<quint. smyrn. 8.432> σῇσι δ' ὑπ' ἐννεσίῃσι λιπὼν ἐρικυδέα Τροίην
<quint. smyrn. 8.433> εἰμὶ μετ' ἀθανάτοισι, πέλει δέ μοι ἄμβροτος αἰών,
<quint. smyrn. 8.434> τῷ μευ νῦν ἐσάκουσον ἀκηχεμένου μέγα θυμῷ:
<quint. smyrn. 8.435> οὐ γὰρ τλήσομαι ἄστυ καταιθόμενον προσιδέσθαι
<quint. smyrn. 8.436> οὐδ' ἄρ' ἀπολλυμένην γενεὴν ἐν δηιοτῆτι
<quint. smyrn. 8.437> λευγαλέῃ, τῆς οὔ τι χερειότερον πέλει ἄλγος:
<quint. smyrn. 8.438> σοὶ δὲ καὶ εἰ μέμονε κραδίη τάδε μηχανάασθαι,
<quint. smyrn. 8.439> ἔρξον ἐμεῦ ἄπο νόσφιν: ἐλαφρότερον δέ μοι ἄλγος
<quint. smyrn. 8.440> ἔσσεται, ἢν μὴ ἔγωγε μετ' ὄμμασιν οἷσιν ἴδωμαι:
<quint. smyrn. 8.441> κεῖνο γὰρ οἴκτιστον καὶ κύντατον, ὁππότε πάτρην
<quint. smyrn. 8.442> δυσμενέων παλάμῃσιν ἐρειπομένην τις ἴδηται.”
<quint. smyrn. 8.443> ἦ ῥα μέγα στενάχων Γανυμήδεος ἀγλαὸν ἦτορ.
<quint. smyrn. 8.444> καὶ τότ' ἄρα Ζεὺς αὐτὸς ἀπειρεσίοις νεφέεσσι
<quint. smyrn. 8.445> νωλεμέως ἐκάλυψε κλυτὴν Πριάμοιο πόληα:
<quint. smyrn. 8.446> ἠχλύνθη δὲ μάχη φθισίμβροτος: οὐδέ τις ἀνδρῶν
<quint. smyrn. 8.447> ἐξιδέειν ἐπὶ τεῖχος ἔτ' ἔσθενεν, ᾗχι τέτυκτο:
<quint. smyrn. 8.448> ταρφέσι γὰρ νεφέεσσι διηνεκέως κεκάλυπτο:
<quint. smyrn. 8.449> ἀμφὶ δ' ἄρα βρονταί τε καὶ ἀστεροπαὶ κτυπέοντο
<quint. smyrn. 8.450> οὐρανόθεν. Δαναοὶ δὲ Διὸς κτύπον εἰσαΐοντες
<quint. smyrn. 8.451> θάμβεον: ἐν δ' ἄρα τοῖσι μέγ' ἴαχε Νηλέος υἱός:
<quint. smyrn. 8.452> “ὦ κλυτοὶ ̓Αργείων σημάντορες, οὐκέτι νῶιν
<quint. smyrn. 8.453> ἔσσεται ἔμπεδα γυῖα Διὸς μέγα θαρσαλέοισι
<quint. smyrn. 8.454> Τρωσὶν ἀμύνοντος: μάλα γὰρ μέγα πῆμα κυλίνδει
<quint. smyrn. 8.455> ἡμῖν: ἀλλ' ἄγε θᾶσσον ἑὰς ἐπὶ νῆας ἰόντες
<quint. smyrn. 8.456> παυσώμεσθα πόνοιο καὶ ἀργαλέοιο κυδοιμοῦ,
<quint. smyrn. 8.457> μὴ δὴ πάντας ἐνιπρήσῃ μάλα περ μενεαίνων.
<quint. smyrn. 8.458> τοῦ νῦν μὲν τεράεσσι πιθώμεθα: τῷ γὰρ ἔοικε
<quint. smyrn. 8.459> πάντας ἀεὶ πεπιθέσθαι, ἐπεὶ μάλα φέρτατός ἐστιν
<quint. smyrn. 8.460> ἰφθίμων τε θεῶν ὀλιγοσθενέων τ' ἀνθρώπων:
<quint. smyrn. 8.461> καὶ γὰρ Τιτήνεσσιν ὑπερφιάλοισι χολωθεὶς
<quint. smyrn. 8.462> οὐρανόθεν κατέχευε πυρὸς μένος: ἡ δ' ὑπένερθε
<quint. smyrn. 8.463> καίετο πάντοθε γαῖα, καὶ ὠκεανοῦ πλατὺ χεῦμα
<quint. smyrn. 8.464> ἔζεεν ἐκ βυσσοῖο καὶ ἐς πέρατ' ἄχρις ἱκέσθαι:
<quint. smyrn. 8.465> καὶ ποταμῶν τέρσοντο ῥοαὶ μάλα μακρὰ ῥεόντων:
<quint. smyrn. 8.466> δάμνατο δ' ὁππόσα φῦλα φερέσβιος ἔτρεφε γαῖα
<quint. smyrn. 8.467> ἠδ' ὅσα πόντος ἔφερβεν ἀπείριτος ἠδ' ὁπός' ὕδωρ
<quint. smyrn. 8.468> ἀενάων ποταμῶν: ἐπὶ δέ σφισιν ἄσπετος αἰθὴρ
<quint. smyrn. 8.469> τέφρῃ ὑπεκρύφθη καὶ λιγνύϊ: τείρετο δὲ χθών:
<quint. smyrn. 8.470> τοὔνεκ' ἐγῶ δείδοικα Διὸς μένος ἤματι τῷδε.
<quint. smyrn. 8.471> ἀλλ' ἴομεν ποτὶ νῆας, ἐπεὶ Τρώεσσιν ἀρήγει
<quint. smyrn. 8.472> σήμερον: αὐτὰρ ἔπειτα καὶ ἡμῖν κῦδος ὀρέξει:
<quint. smyrn. 8.473> ἄλλοτε γάρ τε φίλη πέλει ἠώς, ἄλλοτε δ' ἐχθρή:
<quint. smyrn. 8.474> καὶ δ' οὔπω δὴ μοῖρα διαπραθέειν κλυτὸν ἄστυ,
<quint. smyrn. 8.475> εἰ ἐτεὸν Κάλχαντος ἐτήτυμος ἔπλετο μῦθος
<quint. smyrn. 8.476> τόν ῥα πάρος κατέλεξεν ὁμηγερέεσσιν ̓Αχαιοῖς
<quint. smyrn. 8.477> δῃῶσαι Πριάμοιο πόλιν δεκάτῳ ἐνιαυτῷ.”
<quint. smyrn. 8.478> ὣς φάτο: τοὶ δ' ἀπάνευθε περικλυτὸν ἄστυ λιπόντες
<quint. smyrn. 8.479> χάσσαντ' ἐκ πολέμοιο Διὸς τρομέοντες ὁμοκλήν:
<quint. smyrn. 8.480> ἀνέρι γὰρ πεπίθοντο παλαιῶν ἴστορι μύθων.
<quint. smyrn. 8.481> ἀλλ' οὐδ' ὣς ἀμέλησαν ἀποκταμένων ἐνὶ χάρμῃ:
<quint. smyrn. 8.482> ἀλλά σφεας τάρχυσαν ἀπὸ πτολέμου ἐρύσαντες:
<quint. smyrn. 8.483> οὐ γὰρ δὴ κείνους νέφος ἄμφεχεν, ἀλλὰ πόληα
<quint. smyrn. 8.484> ὑψηλὴν καὶ τεῖχος ἀνέμβατον, ᾧ πέρι πολλοὶ
<quint. smyrn. 8.485> Τρώων υἷες ̓́Αρηι καὶ ̓Αργείων ἐδάμησαν.
<quint. smyrn. 8.486> ἐλθόντες δ' ἐπὶ νῆας ἀρήια τεύχεα θέντο,
<quint. smyrn. 8.487> καί ῥα κόνιν καὶ ἱδρῶτα λύθρον τ' ἀποφαιδρύναντο
<quint. smyrn. 8.488> κύμασιν ἐμβεβαῶτες ἐϋρρόου ̔Ελλησπόντου.
<quint. smyrn. 8.489> ̔Ηέλιος δ' ἀκάμαντας ὑπὸ ζόφον ἤλασεν ἵππους:
<quint. smyrn. 8.490> νὺξ δ' ἐχύθη περὶ γαῖαν, ἀπέτραπε δ' ἀνέρας ἔργων:
<quint. smyrn. 8.491> ̓Αργεῖοι δ' ̓Αχιλῆος ἐϋπτολέμου θρασὺν υἷα
<quint. smyrn. 8.492> ἶσα τοκῆι τίεσκον: ὁ δ̓ἐν κλισίῃσιν ἀνάκτων
<quint. smyrn. 8.493> δαίνυτο καγχαλόων: κάματος δέ μιν οὔτι βάρυνεν,
<quint. smyrn. 8.494> οὕνεκά οἱ στονόεντα Θέτις μελεδήματα γυίων
<quint. smyrn. 8.495> ἐξέλετ', ἀκμήτῳ δ' ἐναλίγκιον εἰσοράασθαι
<quint. smyrn. 8.496> τεῦξεν: ὁ δ' ἐκ δόρποιο κορεσσάμενος κρατερὸν κῆρ
<quint. smyrn. 8.497> ἐς κλισίην ἀφίκανεν ἑοῦ πατρός, ἔνθα οἱ ὕπνος
<quint. smyrn. 8.498> ἀμφεχύθη: Δαναοὶ δὲ νεῶν προπάροιθεν ἴαυον
<quint. smyrn. 8.499> αἰὲν ἀμειβόμενοι φυλακάς: φοβέοντο γὰρ αἰνῶς,
<quint. smyrn. 8.500> Τρώων μή ποτε λαὸς ἢ ἀγχεμάχων ἐπικούρων
<quint. smyrn. 8.501> νῆας ἐνιπρήσῃ, νόστου δ' ἀπὸ πάντας ἀμέρσῃ.
<quint. smyrn. 8.502> ὣς δ' αὕτως Πριάμοιο κατὰ πτόλιν ἔθνεα Τρώων
<quint. smyrn. 8.503> ἀμφὶ πύλας καὶ τεῖχος ἀμοιβαδὸν ὑπνώεσκον
<quint. smyrn. 8.504> ̓Αργείων στονόεσσαν ὑποτρομέοντες ὁμοκλήν.
<quint. smyrn. 9.1> ἦμος δ' ἤνυτο νυκτὸς ἄπο κνέφας, ἔγρετο δ' ̓Ηὼς
<quint. smyrn. 9.2> ἐκ περάτων, μάρμαιρε δ' ἀπείριτον ἄσπετος αἰθήρ,
<quint. smyrn. 9.3> δὴ τότ' ἀρήιοι υἷες ἐϋσθενέων ̓Αργείων
<quint. smyrn. 9.4> ἂμ πεδίον πάπταινον, ἴδοντο δὲ ̓Ιλίου ἄκρην
<quint. smyrn. 9.5> ἀννέφελον, χθιζὸν δὲ τέρας μέγα θαυμάζεσκον
<quint. smyrn. 9.6> Τρῶες δ' οὐκέτ' ἔφαντο πρὸ τείχεος αἰπεινοῖο
<quint. smyrn. 9.7> στήμεναι ἐν πολέμῳ: μάλα γὰρ δέος ἔλλαβε πάντας
<quint. smyrn. 9.7a> ζώειν ἐλπομένους ἐρικυδέα Πηλείωνα:
<quint. smyrn. 9.8> ̓Αντήνωρ δ' ἐν τοῖσι θεῶν ἠρήσατ' ἄνακτι:
<quint. smyrn. 9.9> “Ζεῦ, ̓́Ιδης μεδέων ἠδ' οὐρανοῦ αἰγλήεντος,
<quint. smyrn. 9.10> κλῦθί μευ εὐχομένοιο, καὶ ὄβριμον ἄνδρα πόληος
<quint. smyrn. 9.11> τρέψον ἀφ' ἡμετέρης ὀλοὰ φρεσὶ μητιόωντα,
<quint. smyrn. 9.12> εἴγ' ὅ γ' ̓Αχιλλεύς ἐστι καὶ οὐ κίε δῶμ' ̓Αΐδαο,
<quint. smyrn. 9.13> εἴτε τις ἄλλος ̓Αχαιὸς ἀλίγκιος ἀνέρι κείνῳ:
<quint. smyrn. 9.14> λαοὶ γὰρ κατὰ ἄστυ θεηγενέος Πριάμοιο
<quint. smyrn. 9.15> πολλοὶ ἀποφθινύθουσι, κακοῦ δ' οὐ γίνετ' ἐρωή,
<quint. smyrn. 9.16> ἀλλὰ φόνος τε καὶ οἶτος ἐπὶ πλέον αἰὲν ἀέξει:
<quint. smyrn. 9.17> Ζεῦ πάτερ, οὐδέ νυ σοί τι δαϊζομένων ὑπ' ̓Αχαιοῖς
<quint. smyrn. 9.18> μέμβλεται, ἀλλ' ἄρα καὶ σὺ λελασμένος υἷος ἑοῖο
<quint. smyrn. 9.19> Δαρδάνου ἀντιθέοιο μέγ' ̓Αργείοισιν ἀρήγεις.
<quint. smyrn. 9.20> ἀλλὰ σοὶ εἰ τόδε θυμὸς ἐνὶ κραδίῃ μενεαίνει,
<quint. smyrn. 9.21> Τρῶας ὑπ' ̓Αργείοισιν ὀϊζυρῶς ἀπολέσσαι,
<quint. smyrn. 9.22> ἔρξον ἄφαρ, μηδ' ἄμμι πολὺν χρόνον ἄλγεα τεῦχε.”
<quint. smyrn. 9.23> ἦ ῥα μέγ' εὐχόμενος: τοῦ δ' ἔκλυεν οὐρανόθι Ζεύς:
<quint. smyrn. 9.24> καὶ τὸ μὲν αἶψ' ἐτέλεσσε, τὸ δ' οὐκ ἤμελλε τελέσσειν:
<quint. smyrn. 9.25> δὴ γάρ οἱ κατένευσεν, ὅπως ἀπὸ πολλοὶ ὄλωνται
<quint. smyrn. 9.26> Τρῶες ὁμῶς τεκέεσσι, δαΐφρονα δ' υἷ̓ ̓Αχιλῆος
<quint. smyrn. 9.27> τρεψέμεν οὐ κατένευσεν ἀπ' εὐρυχόροιο πόληος,
<quint. smyrn. 9.28> ἀλλά ἑ μᾶλλον ἔγειρεν, ἐπεί νύ ἑ θυμὸς ἀνώγει
<quint. smyrn. 9.29> ἦρα φέρειν καὶ κῦδος ἐΰφρονι Νηρηίνῃ.
<quint. smyrn. 9.30> καὶ τὰ μὲν ὣς ὥρμαινε θεῶν μέγα φέρτατος ἄλλων.
<quint. smyrn. 9.31> μεσσηγὺς δὲ πόληος ἰδ' ευρέος ̔Ελλησπόντου
<quint. smyrn. 9.32> ̓Αργεῖοι καὶ Τρῶες ἀποκταμένους ἐνὶ χάρμῃ
<quint. smyrn. 9.33> καῖον ὁμῶς ἵπποισι: μάχη δ' ἐπέπαυτο φόνοιο,
<quint. smyrn. 9.34> οὕνεκα δὴ Πριάμοιο βίη κήρυκα Μενοίτην
<quint. smyrn. 9.35> εἰς ̓Αγαμέμνονα πέμψε καὶ ἄλλους πάντας ̓Αχαιοὺς
<quint. smyrn. 9.36> λισσόμενος νέκυας πυρὶ καίεμεν: οἱ δ' ἐπίθοντο
<quint. smyrn. 9.37> αἰδόμενοι κταμένους: οὐ γάρ σφισι μῆνις ὀπηδεῖ.
<quint. smyrn. 9.38> ἦμος δὲ φθιμένοισι πυρὰς ἐκάμοντο θαμειάς,
<quint. smyrn. 9.39> δὴ τότ' ἄρ' ̓Αργεῖοι μὲν ἐπὶ κλισίας ἀφίκοντο,
<quint. smyrn. 9.40> Τρῶες δ' ἐς Πριάμοιο πολυχρύσοιο μέλαθρα,
<quint. smyrn. 9.41> ἀχνύμενοι μάλα πολλὰ δεδουπότος Εὐρυπύλοιο:
<quint. smyrn. 9.42> τὸν γὰρ δὴ τίεσκον ἴσον Πριάμοιο τέκεσσι:
<quint. smyrn. 9.43> τοὔνεκά μιν τάρχυσαν ἀποκταμένων ἑκὰς ἄλλων
<quint. smyrn. 9.44> Δαρδανίης προπάροιθε πύλης, ὅθι μακρὰ ῥέεθρα
<quint. smyrn. 9.45> δινήεις προΐησιν ἀεξόμενος Διὸς ὄμβρῳ.
<quint. smyrn. 9.46> υἱὸς δ' αὖτ' ̓Αχιλῆος ἀταρβέος ἵκετο πατρὸς
<quint. smyrn. 9.47> τύμβον ἐς εὐρώεντα: κύσεν δ' ὅ γε δάκρυα χεύων
<quint. smyrn. 9.48> στήλην εὐποίητον ἀποφθιμένοιο τοκῆος:
<quint. smyrn. 9.49> καί ῥα περιστενάχων τοῖον ποτὶ μῦθον ἔειπε:
<quint. smyrn. 9.50> “χαῖρε πάτερ καὶ ἔνερθε κατὰ χθονός: οὐ γὰρ ἔγωγε
<quint. smyrn. 9.51> λήσομαι οἰχομένοιο σέθεν ποτὶ δῶμ' ̓Αΐδαο:
<quint. smyrn. 9.52> ὡς εἴθε ζωόν σε μετ' ̓Αργείοισι κίχανον:
<quint. smyrn. 9.53> τῷ κε τάχ' ἀλλήλοισι φρένας τερφθέντ' ἐνὶ θυμῷ
<quint. smyrn. 9.54> ̓Ιλίου ἐξ ἱερῆς ληισσάμεθ' ἄσπετον ὄλβον:
<quint. smyrn. 9.55> νῦν δ' οὔτ' ἄρ σύ γ' ἐσεῖδες ἑὸν τέκος οὔτε ς' ἔγωγε
<quint. smyrn. 9.56> εἶδον ζωὸν ἐόντα λιλαιόμενός περ ἰδέσθαι.
<quint. smyrn. 9.57> ἀλλὰ καὶ ὣς σέο νόσφι καὶ ἐν φθιμένοισιν ἐόντος
<quint. smyrn. 9.58> σὸν δόρυ καὶ τεὸν υἷα μέγ' ἐν δαῒ πεφρίκασι
<quint. smyrn. 9.59> δυσμενέες, Δαναοὶ γεγηθότες εἰσορόωσι
<quint. smyrn. 9.60> σοὶ δέμας ἠδὲ φυὴν ἐναλίγκιον ἠδὲ καὶ ἔργα.”
<quint. smyrn. 9.61> ὣς εἰπὼν ἀπὸ ἀπὸ θερμὸν ὀμόρξατο δάκρυ παρειῶν.
<quint. smyrn. 9.62> βῆ δὲ θοῶς ἐπὶ νῆας ὑπερθύμοιο τοκῆος
<quint. smyrn. 9.63> οὐκ οἶος: ἄμα γάρ οἱ ἴσαν δυοκαίδεκα φῶτες
<quint. smyrn. 9.64> Μυρμιδόνων, Φοῖνιξ δ' ὁ γέρων μετὰ τοῖσιν ὀπήδει
<quint. smyrn. 9.65> λυγρὸν ἀναστενάχων περικυδέος ἀμφ' ̓Αχιλῆος.
<quint. smyrn. 9.66> νὺξ δ' ἐπὶ γαῖαν ἵκανεν, ἐπέσσυτο δ' οὐρανὸν ἄστρα:
<quint. smyrn. 9.67> οἱ δ' ἄρα δορπήσαντες ἕλονθ' ὕπνον: ἔγρετο δ' ̓Ηώς.
<quint. smyrn. 9.68> ̓Αργεῖοι δ' ἄρ' ἔδυσαν ἐν ἔντεσι: τῆλε δ' ἀπ' αὐτῶν
<quint. smyrn. 9.69> αἴγλη μαρμαίρεσκεν ἐς αἰθέρα μέχρις ἰοῦσα:
<quint. smyrn. 9.70> καί ῥα θοῶς ἔκτοσθε πυλάων ἐσσεύοντο
<quint. smyrn. 9.71> πανσυδίῃ νιφάδεσσιν ἐοικότες, αἵ τε φέρονται
<quint. smyrn. 9.72> ταρφέες ἐκ νεφέων κρυερῇ ὑπὸ χείματος ὥρῃ:
<quint. smyrn. 9.73> ὣς οἵ γ' ἐξεχέοντο πρὸ τείχεος, ὦρτο δ' ἀϋτὴ
<quint. smyrn. 9.74> σμερδαλέη: μέγα δ' αἶα περιστεναχίζετ' ἰόντων.
<quint. smyrn. 9.75> Τρῶες δ' εὖτ' ἐπύθοντο βοὴν καὶ λαὸν ἴδοντο,
<quint. smyrn. 9.76> θάμβησαν: πᾶσιν δὲ κατεκλάσθη κέαρ ἔνδον
<quint. smyrn. 9.77> πότμον ὀϊομένων: περὶ γὰρ νέφος ὣς ἐφαάνθη
<quint. smyrn. 9.78> λαὸς δυσμενέων: κανάχιζε δὲ τεύχεα φωτῶν
<quint. smyrn. 9.79> κινυμένων: ἄμοτον δὲ κονίσαλος ὦρτο ποδοῖιν.
<quint. smyrn. 9.80> καὶ τότ' ἄρ' ἠὲ θεῶν τις ὑπὸ φρένας ἔμβαλε θάρσος
<quint. smyrn. 9.81> Δηιφόβῳ καὶ θῆκε μάλ' ἄτρομον, ἠὲ καὶ αὐτοῦ
<quint. smyrn. 9.82> θυμὸς ἐποτρύνεσκε ποτὶ κλόνον, ὄφρ' ἀπὸ πάτρης
<quint. smyrn. 9.83> δυσμενέων ἀλεγεινὸν ὑπ' ἔγχεϊ λαὸν ἐλάσσῃ:
<quint. smyrn. 9.84> θαρσαλέον δ' ἄρα μῦθον ἐνὶ Τρώεσσιν ἔειπεν:
<quint. smyrn. 9.85> “ὦ φίλοι, εἰ δ' ἄγε θυμὸν ἀρήιον ἐν φρεσὶ θέσθε
<quint. smyrn. 9.86> μνησάμενοι, στονόεντος ὅσα πτολέμοιο τελευτὴ
<quint. smyrn. 9.87> ἄλγἐ ἐπ' ἀνθρώποισι δορυκτήτοισι τίθησιν:
<quint. smyrn. 9.88> οὐ γὰρ ̓Αλεξάνδροιο πέλει πέρι μοῦνον ἄεθλος
<quint. smyrn. 9.89> οὐδ' ̔Ελένης, ἀλλ' ἔστι περὶ πτόλιός τε καὶ αὐτῶν
<quint. smyrn. 9.90> ἠδ' ἀλόχων τεκέων τε φίλων γεραρῶν τε τοκήων
<quint. smyrn. 9.91> πάσης τ' ἀγλαΐης καὶ κτήσιος ἠδ' ἐρατεινῆς
<quint. smyrn. 9.92> γαίης, ἥ με δαμέντα κατὰ κλόνον ἀμφικαλύψοι
<quint. smyrn. 9.93> μᾶλλον, ἢ ἀθρήσαιμι φίλην ὑπὸ δούρασι πάτρην
<quint. smyrn. 9.94> δυσμενέων: οὐ γάρ τι κακώτερον ἔλπομαι ἄλλο
<quint. smyrn. 9.95> πῆμα μετ' ἀνθρώποισιν ὀϊζυροῖσι τετύχθαι.
<quint. smyrn. 9.96> τοὔνεκ' ἀπωσάμενοι στυγερὸν δέος ἀμφ' ἐμὲ πάντες
<quint. smyrn. 9.97> καρτύνασθ' ἐπὶ δῆριν ἀμείλιχον: οὐ γὰρ ̓Αχιλλεὺς
<quint. smyrn. 9.98> ζωὸς ἔθ' ἡμῖν ἄντα μαχήσεται, οὕνεκ' ἄρ' αὐτὸν
<quint. smyrn. 9.99> πῦρ ὀλοὸν κατέδαψε: πέλει δέ τις ἄλλος ̓Αχαιῶν,
<quint. smyrn. 9.100> ὃς νῦν λαὸν ἔγειρεν, ἔοικε δὲ μῆτ' ̓Αχιλῆα
<quint. smyrn. 9.101> μήτε τιν' ἄλλον ̓Αχαιὸν ὑποτρομέειν περὶ πάτρης
<quint. smyrn. 9.102> μαρναμένους: τῷ μή τι φεβώμεθα μῶλον ̓́Αρηος,
<quint. smyrn. 9.103> εἰ καὶ πολλὰ πάροιθεν ἀνέτλημεν μογέοντες:
<quint. smyrn. 9.104> ἢ οὔπω τόδε οἴδατ' ἀνὰ φρένας, ὡς ἀλεγεινοῖς
<quint. smyrn. 9.105> ἀνδράσιν ἐκ καμάτοιο πέλει θαλίη τε καὶ ὄλβος,
<quint. smyrn. 9.106> ἐκ δ' ἄρα λευγαλέων ἀνέμων καὶ χείματος αἰνοῦ
<quint. smyrn. 9.107> Ζεὺς ἐπάγει μερόπεσσι δι' ἠέρος εὔδιον ἦμαρ,
<quint. smyrn. 9.108> ἔκ τ' ὀλοῆς νούσοιο πέλει σθένος, ἔκ τε μόθοιο
<quint. smyrn. 9.109> εἰρήνη; τὰ δὲ πάντα χρόνῳ μεταμείβεται ἔργα.”
<quint. smyrn. 9.110> ὣς φάτο: τοὶ δ' ἐς ̓́Αρηα μεμαότες ἐντύναντο
<quint. smyrn. 9.111> ἐσσυμένως: καναχὴ δὲ κατὰ πτόλιν ἔπλετο πάντῃ
<quint. smyrn. 9.112> μῶλον ἐς ἀλγινόεντα κορυσσομένων αἰζηῶν.
<quint. smyrn. 9.113> ἔνθ' ἄρα τῷ μὲν ἄκοιτις ὑποτρομέουσα κυδοιμὸν
<quint. smyrn. 9.114> ἔντἐ ἀποιχομένῳ παρενήνεε δακρυχεούσα:
<quint. smyrn. 9.115> τῷ δ' ἄρα νήπιοι υἷες ἐπειγόμενοι περὶ πατρὶ
<quint. smyrn. 9.116> τεύχεα πάντα φέρεσκον: ὁ δέ σφισιν ἄλλοτε μέν που
<quint. smyrn. 9.117> ἄχνυτ' ὀδυρομένοις, ὁτὲ δ' ἔμπαλι μειδιάασκε
<quint. smyrn. 9.118> παισὶν ἀγαλλόμενος: κραδίη δέ οἱ ἐν δαῒ μᾶλλον
<quint. smyrn. 9.119> ὥρμαινεν πονέεσθαι ὑπὲρ τεκέων τε καὶ αὐτοῦ:
<quint. smyrn. 9.120> ἄλλῷ δ' αὖτε γεραιὸς ἐπισταμένῃς παλάμῃσιν
<quint. smyrn. 9.121> ἀμφετίθει μελέεσσι κακῆς ἀλκτήρια χάρμης
<quint. smyrn. 9.122> πολλὰ παρηγορέων φίλον υἱέα, μηδενὶ εἴκειν
<quint. smyrn. 9.123> ἐν πολέμῳ, καὶ στέρνα τετυμμένα δείκνυε παιδὶ
<quint. smyrn. 9.124> ταρφέα σήματ' ἔχοντα παλαιῆς δηιοτῆτος.
<quint. smyrn. 9.125> ἀλλ' ὅτε δὴ μάλα πάντες ἐν ἔντεσι θωρήχθησαν,
<quint. smyrn. 9.126> ἄστεος ἐξεχέοντο μέγ' ἱέμενοι πολέμοιο
<quint. smyrn. 9.127> λευγαλέου: ταχέεσσι δ' ἐφ' ἱππήεσσιν ὄρουσαν
<quint. smyrn. 9.128> ἱππῆες: πεζοῖσι δ' ἐπέχραον ἔθνεα πεζῶν:
<quint. smyrn. 9.129> ἅρμασι δ' ἅρμαθ' ἵκοντο καταντίον: ἔβραχε δὲ χθὼν
<quint. smyrn. 9.130> ἐς μόθον ἐσσυμένων: ἐπαΰτεε δ' οἷσιν ἕκαστος
<quint. smyrn. 9.131> κεκλόμενος: τοὶ δ' αἶψα συνήιον: ἀμφὶ δ' ἄρα σφι
<quint. smyrn. 9.132> τεύχἐ ἐπεσμαράγησε: μίγη δ' ἑκάτερθεν ἀϋτὴ
<quint. smyrn. 9.133> λευγαλέη: τὰ δὲ πολλὰ θοῶς ποτέοντο βέλεμνα
<quint. smyrn. 9.134> βαλλόμεν' ἀμφοτέρωθεν: ὑπ' ἔγχεσι δ' ἀσπίδες ἀνδρῶν
<quint. smyrn. 9.135> θεινόμεναι κτυπέεσκον ἀάσχετον αἱ δ' ὑπ' ἀκόντων
<quint. smyrn. 9.136> καὶ ξιφέων: πολέες δὲ καὶ ἀξίνῃσι θοῇσιν
<quint. smyrn. 9.137> ἀνέρες οὐτάζοντο: φορύνετο δ' ἔντεα φωτῶν
<quint. smyrn. 9.138> αἵματι. Τρωιάδες δ' ἀπὸ τείχεος ἐσκοπίαζον
<quint. smyrn. 9.139> αἰζηῶν στονόεντα μόθον: πάσῃσι δὲ γυῖα
<quint. smyrn. 9.140> ἔτρεμεν εὐχομένῃσιν ὑπὲρ τεκέων τε καὶ ἀνδρῶν
<quint. smyrn. 9.141> ἠδὲ κασιγνήτων: πολιοὶ δ' ἅμα τῇσι γέροντες
<quint. smyrn. 9.142> ἕζοντ' εἰσορόωντες: ἔδον δ' ὑπὸ κήδεσι θυμὸν
<quint. smyrn. 9.143> παίδων ἀμφὶ φίλων: ̔Ελένη δ' ἐν δώμασι μίμνεν
<quint. smyrn. 9.144> οἴη ἅμ' ἀμφιπόλοισιν: ἔρυκε γὰρ ἄσπετος αἰδώς.
<quint. smyrn. 9.145> οἱ δ' ἄμοτονπονέοντο πρὸ τείχεος: ἀμφὶ δὲ Κῆρες
<quint. smyrn. 9.146> γήθεον: οὐλομένη δ' ἐπαΰτεεν ἀμφοτέροισι
<quint. smyrn. 9.147> μακρὸν ̓́Ερις βοόωσα: κόνις δ' ἐρυθαίνετο λύθρῳ
<quint. smyrn. 9.148> κτεινομένων: ὀλέκοντο δ' ἀνὰ κλόνον ἄλλοθεν ἄλλος.
<quint. smyrn. 9.149> ̓́Ενθ' ἄρα Δηίφοβος κρατερὸν κτάνεν ἡνιοχῆα
<quint. smyrn. 9.150> [Νέστορος,] ̔Ιππασίδην, ὁ δ' ἀφ' ἅρματος αἰψηροῖο
<quint. smyrn. 9.151> ἤριπεν ἀμφὶ νέκυσσιν: ἄχος δέ οἱ ἔσχεν ἄνακτα:
<quint. smyrn. 9.152> δείδιε γάρ, μὴ δή μιν ἐφ' ἡνία χεῖρας ἔχοντα
<quint. smyrn. 9.153> υἱὸς ἐῢς Πριάμοιο κατακτείνῃσι καὶ αὐτόν:
<quint. smyrn. 9.154> ἀλλά οἱ οὐκ ἀμέλησε Μελάνθιος: ἀλλ' ἐπὶ δίφρον
<quint. smyrn. 9.155> ἆλτο θοῶς, ἵπποισι δ' ἐκέκλετο μακρὰ τινάσσων
<quint. smyrn. 9.156> εὔληρ', οὐδ' ἔχε μάστιν, ἔλαυνε δὲ δούρατι θείνων.
<quint. smyrn. 9.157> καὶ τοὺς μὲν Πριάμοιο πάϊς λίπεν, ἵκετο δ' ἄλλων
<quint. smyrn. 9.158> ἐς πληθύν: πολέεσσι δ' ὀλέθριον ὤπασεν ἦμαρ
<quint. smyrn. 9.159> ἐσσυμένως: ὀλοῇ γὰρ ἀλίγκιος αἰὲν ἀέλλῃ
<quint. smyrn. 9.160> θαρσαλέως δηίοισιν ἐπῴχετο: τοῦ δ' ὑπὸ χερσὶ
<quint. smyrn. 9.161> μυρίοι ἐκτείνοντο: πέδον δ' ἐστείνετο νεκρῶν.
<quint. smyrn. 9.162> ὡς δ' ὅτ' ἀν' οὔρεα μακρὰ θορὼν εἰς ἄγκεα βήσσης
<quint. smyrn. 9.163> δρυτόμος ἐγκονέων νεοθηλέα δάμναται ὕλην,
<quint. smyrn. 9.164> ἄνθρακας ὄφρα κάμῃσι κατακρύψας ὑπὸ γαῖαν
<quint. smyrn. 9.165> σὺν πυρὶ δούρατα πολλά: τὰ δ' ἄλλοθεν ἄλλα πεσόντα
<quint. smyrn. 9.166> πρῶνας ὕπερθε κάλυψαν, ἀνὴρ δ' ἐπιτέρπεται ἔργῳ:
<quint. smyrn. 9.167> ὣς ἄρα Δηιφόβοιο θοῇς ὑπὸ χερσὶν ̓Αχαιοὶ
<quint. smyrn. 9.168> ἰλαδὸν ὀλλύμενοι περικάππεσον ἀλλήλοισι.
<quint. smyrn. 9.169> καί ῥ' ὀι μὲν Τρώεσσιν ὁμίλεον, οἱ δ' ἐφέβοντο
<quint. smyrn. 9.170> εὐρὺν ἐπὶ Ξάνθοιο ῥόον: τοὺς δ' ὕδατος εἴσω
<quint. smyrn. 9.171> Δηίφοβος συνέλασσε καὶ οὐκ ἀπέληγε φόνοιο:
<quint. smyrn. 9.172> ὡς δ' ὁπότ' ἰχθυόεντος ἐπ' ᾐόσιν ̔Ελλησπόντου
<quint. smyrn. 9.173> δίκτυον ἐξερύωσι πολύκμητοι ἁλιῆες
<quint. smyrn. 9.174> κολπωθὲν ποτὶ γαῖαν, ἔσω δ' ἁλὸς εἰσέτ' ἐόντος
<quint. smyrn. 9.175> ἐνθόρῃ αἰζηὸς γναμπτὸν δόρυ χερσὶ μεμαρπὼς
<quint. smyrn. 9.176> αἰνὸν ἐπὶ ξιφίῃσι φέρειν φόνον, ἄλλοθε δ' ἄλλον
<quint. smyrn. 9.177> δάμναται, ὅν κε κίχῃσι, φόνῳ δ' ἐρυθαίνεται ὕδωρ:
<quint. smyrn. 9.178> ὣς τοῦ ὑπαὶ παλάμῃσι περὶ Ξάνθοιο ῥέεθρα
<quint. smyrn. 9.179> αἵματι φοινίχθησαν, ἐνεστείνοντο δὲ νεκροί.
<quint. smyrn. 9.180> οὐδὲ μὲν οὐδ' ἄρα Τρῶες ἀναιμωτὶ πονέοντο,
<quint. smyrn. 9.181> ἀλλά σφεας ἐδάϊζεν ̓Αχιλλέος ὄβριμος υἱὸς
<quint. smyrn. 9.182> ἀμφ' ἄλλῃσι φάλαγξι: Θέτις δέ που εἰσορόωσα
<quint. smyrn. 9.183> τέρπετ' ἐφ' υἱωνῷ, ὅσον ἄχνυτο Πηλείωνι:
<quint. smyrn. 9.184> τοῦ γὰρ ὑπὸ μελίῃ πουλὺς στρατὸς ἐν κονίῃσι
<quint. smyrn. 9.185> πίπτεν ὁμῶς ἵπποισιν: ὁ δ' ἑσπόμενος κεράϊζεν.
<quint. smyrn. 9.186> ἔνθ' ̓Αμίδην ἐδάϊξε περικλυτόν, ὅς ῥά οἱ ἵππῳ
<quint. smyrn. 9.187> ἑζόμενος συνέκυρσε καὶ οὐκ ἀπόνητ' ἐρατεινῆς
<quint. smyrn. 9.188> ἱππασίης: δὴ γάρ μιν ὑπ' ἔγχεϊ τύψε φαεινῷ
<quint. smyrn. 9.189> ἐς νηδύν: αἰχμὴ δὲ ποτὶ ῥάχιν ἐξεπέρησεν.
<quint. smyrn. 9.190> ἔγκατα δ' ἐξεχύθησαν: ἕλεν δέ μιν οὐλομένη Κὴρ
<quint. smyrn. 9.191> ἐσσυμένως ἵπποιο θοοῦ παρὰ ποσσὶ πεσόντα.
<quint. smyrn. 9.192> εἶλε δ' ἄρ' ̓Ασκάνιόν τε καὶ Οἴνοπα, τὸν μὲν ἐλάσσας
<quint. smyrn. 9.193> δουρὶ μέγα στομάχοιο ποτὶ στόμα, τὰν δ' ὑπὸ λαιμόν,
<quint. smyrn. 9.194> καίριος ἔνθα μάλιστα πέλει μόρος ἀνθρώποισιν.
<quint. smyrn. 9.195> ἄλλους δ' ἔκτανεν αἰέν, ὅσους κίχε: τίς κεν ἐκείνους
<quint. smyrn. 9.196> ἀνδρῶν μυθήσαιτο, κατὰ κλόνον ὅσσοι ὄλοντο
<quint. smyrn. 9.197> χερσὶ Νεοπτολέμοιο; κάμεν δέ οἱ οὔποτε μυῖα:
<quint. smyrn. 9.198> ὡς δ' ὁπότ' αἰζηῶν τις ἀγρῷ ἐνὶ τηλεθάοντι
<quint. smyrn. 9.199> πᾶν ἦμαρ κρατερῇσι πονησάμενος παλάμῃσιν
<quint. smyrn. 9.200> ἐς γαῖαν κατέχευεν ἀπείρονα καρπὸν ἐλαίης
<quint. smyrn. 9.201> ῥάβδῳ ἐπισπέρχων, ἐκάλυψε δὲ χῶρον ὕπερθεν:
<quint. smyrn. 9.202> ὣς τοῦ ὑπαὶ παλάμῃσι κατήριπε πουλὺς ὅμιλος,
<quint. smyrn. 9.203> Τυδείδης δ' ἑτέρωθεν ἐϋμμελίης τ' ̓Αγαμέμνων
<quint. smyrn. 9.204> ἄλλοι τ' ἐν Δαναοῖσιν ἀριστῆες πονέοντο
<quint. smyrn. 9.205> προφρονέως ἀνὰ δῆριν ἀμείλιχον: οὐδὲ μὲν ἐσθλοῖς
<quint. smyrn. 9.206> Τρώων ἡγεμόνεσσι δέος πέλεν, ἀλλὰ καὶ αὐτοὶ
<quint. smyrn. 9.207> ἐκ θυμοῖο μάχοντο καὶ ἀνέρας αἰὲν ἔρυκον
<quint. smyrn. 9.208> χαζομένους: πολέες γε μὲν οὐκ ἀλέγοντες ἄνακτων
<quint. smyrn. 9.209> ἐκ πολέμοιο φέβοντο μένος τρομέοντες ̓Αχαιῶν.
<quint. smyrn. 9.210> ὀψὲ δ' ἄρ' εἰσενόησε περὶ προχοῇσι Σκαμάνδρου
<quint. smyrn. 9.211> ὀλλυμένους Δαναοὺς κρατερὸς πάϊς Αἰακίδαο
<quint. smyrn. 9.212> αἰὲν ἐπασσυτέρους: λίπε δ' οὓς πάρος αὐτόθ' ἔναιρε,
<quint. smyrn. 9.213> φεύγοντας ποτὶ ἄστυ, καὶ Αὐτομέδοντι κέλευε
<quint. smyrn. 9.214> κεῖς' ἐλάαν, ὅθι πουλὺς ἐδάμνατο λαὸς ̓Αχαιῶν.
<quint. smyrn. 9.215> αὐτὰρ ὅ γ' αἶψ' ἐπίθησε καὶ ἀθανάτων μένος ἵππων
<quint. smyrn. 9.216> σεύεσκεν μάστιγι ποτὶ κλόνον: δἱ δ' ἐπέτοντο
<quint. smyrn. 9.217> ῥίμφα διὰ κταμένων κρατερὸν φορέοντες ἄνακτα.
<quint. smyrn. 9.218> οἶος δ' ἐς πόλεμον φθισίμβροτον ἔρχεται ̓́Αρης
<quint. smyrn. 9.219> ἐμβεβαὼς ἵπποισι, περιτρομέει δ' ἄρα μαῖα
<quint. smyrn. 9.220> ἐσσυμένου, καὶ θεῖα περὶ στέρνοισι θεοῖο
<quint. smyrn. 9.221> τεύχἐ ἐπιβρομέουσιν ἴσον πυρὶ μαρμαίροντα:
<quint. smyrn. 9.222> τοῖος ̓Αχιλλῆος κρατεροῦ πάϊς ἤιεν ἄντην
<quint. smyrn. 9.223> ἐσθλοῦ Δηιφόβοιο: κόνις δ' ἐπαείρετο πολλὴ
<quint. smyrn. 9.224> ἵππων ἀμφὶ πόδεσσιν: ἰδὼν δέ μιν ἄλκιμος ἀνὴρ
<quint. smyrn. 9.225> Αὐτομέδων ἐνόησεν, ὅτις πέλεν: αἶψα δ' ἄνακτι
<quint. smyrn. 9.226> τοῖον ἔπος κατέλεξε περικλυτὸν ἄνδρα πιφαύσκων:
<quint. smyrn. 9.227> “ὦ ἄνα, Δηιφόβοιο πέλει στρατός, ὅς τε καὶ αὐτὸς
<quint. smyrn. 9.228> σεῖο πάροιθε τοκῆος ὑπέτρεμε: νῦν δέ οἱ ἐσθλὸν
<quint. smyrn. 9.229> ἢ θεὸς ἢ δαίμων τις ὑπὸ κραδίην βάλε θάρσος.”
<quint. smyrn. 9.230> ὣς ἄρ' ἔφη: ὁ δ' ἄρ' οὔτι προσέννεπεν, ἀλλ' ἔτι μᾶλλον
<quint. smyrn. 9.231> ἵππους ὀτρύνεσκεν ἐλαυνέμεν, ὄφρα τάχιστα
<quint. smyrn. 9.232> ὀλλυμένοις Δαναοῖσιν ἀεικέα πότμον ἀλάλκοι.
<quint. smyrn. 9.233> ἀλλ' ὅτε δή ῥ' ἀφίκοντο μάλα σχεδὸν ἀλλήλοισι,
<quint. smyrn. 9.234> δὴ τότε Δηίφοβος μάλα περ χατέων πολέμοιο
<quint. smyrn. 9.235> ἔστη, ὅπως πῦρ αἰνόν, ὅθ' ὕδατος ἐγγὺς ἵκηται:
<quint. smyrn. 9.236> θάμβεε δ' εἰσορόων κρατερόφρονος Αἰακίδαο
<quint. smyrn. 9.237> ἵππους ἠδὲ καὶ υἷα πελώριον, οὔτι τοκῆος
<quint. smyrn. 9.238> μείονα. τοῦ δ' ἄρα θυμὸς ὑπὸ φρεσὶν ὁρμαίνεσκεν
<quint. smyrn. 9.239> ἄλλοτε μὲν φεύγειν, ὁτὲ ὁτὲ δ' ἀνέρος ἄντα μάχεσθαι:
<quint. smyrn. 9.240> ὡς δ' ὅτε σῦς ἐν ὄρεσσι νεηγενέων ἀπὸ τέκνων
<quint. smyrn. 9.241> θῶας ἀποσσεύῃσι, λέων δ' ἑτέρωθι φανείη
<quint. smyrn. 9.242> ἔκποθεν ἐσσύμενος, τοῦ δ' ἵσταται ἄσπετος ὁρμὴ
<quint. smyrn. 9.243> οὔτε πρόσω μεμαῶτος ἔτ' ἐλθέμεν οὔτ' ἄρ' ὀπίσσω,
<quint. smyrn. 9.244> θήγει δ' ἀφριόωντας ὑπὶ γναθμοῖσιν ὀδόντας:
<quint. smyrn. 9.245> ὣς υἱὸς Πριάμοιο σὺν ἅρμασι μίμνε καὶ ἵπποις
<quint. smyrn. 9.246> πορφύρων φρεσὶ πολλὰ καὶ ἀμφαφόων δόρυ χερσί.
<quint. smyrn. 9.247> τὸν δ' υἱὸς προσέειπεν ἀμειλίκτου ̓Αχιλῆος:
<quint. smyrn. 9.248> “Πριαμίδη, τί νυ τόσσον ἐπ' ̓Αργείοισι μέμηνας
<quint. smyrn. 9.249> χειροτέροις, οἳ σεῖο περιτρομέοντες ὁμοκλὴν
<quint. smyrn. 9.250> φεῦγον ἐπεσσυμένοιο, σὺ δ' ἔλπεο πολλὸν ἄριστος
<quint. smyrn. 9.251> ἔμμεναι; ἀλλὰ σοὶ εἴπερ ὑπὸ κραδίῃ μένος ἐστίν,
<quint. smyrn. 9.252> ἡμετέρης πείρησαι ἀνὰ κλόνον ἀσχέτου αἰχμῆς.”
<quint. smyrn. 9.253> ὣς εἰπὼν οἴμησε λέων ὡς ἄντ' ἐλάφοιο
<quint. smyrn. 9.254> ἐμβεβαὼς ἵπποισι καὶ ἅρμασι πατρὸς ἑοῖο:
<quint. smyrn. 9.255> καί νύ κέ μιν τάχα δουρὶ σὺν ἡνιόχῳ κατέπεφνεν,
<quint. smyrn. 9.256> εἰ μή οἱ μέλαν αἶψα νέφος κατέχευεν ̓Απόλλων
<quint. smyrn. 9.257> ἔκποθεν Οὐλύμποιο καὶ ἐξ ὀλοοῖο μόθοιο
<quint. smyrn. 9.258> ἥρπασε, καί μιν ἔθηκε ποτὶ πτόλιν, ᾗχι καὶ ἄλλοι
<quint. smyrn. 9.259> Τρῶες ἴσαν φεύγοντες: ὁ δ' ἐς κενεὴν δόρυ τύψας
<quint. smyrn. 9.260> ἠέρα Πηλείδαο πάϊς ποτὶ μῦθον ἔειπεν:
<quint. smyrn. 9.261> “ὦ κύον, ἐξήλυξας ἐμὸν μένος: οὐδὲ σοὶ ἀλκὴ
<quint. smyrn. 9.262> ἱεμένῳ περ ἄλαλκε, θεῶν δέ τις, ὅς ς' ἐκάλυψε
<quint. smyrn. 9.263> νύκτα βαλὼν καθύπερθε, καὶ ἐκ κακότητος ἔρυσσεν.”
<quint. smyrn. 9.264> ὣς ἄρ' ἔφη: δνοφερὸν δὲ νέφος καθύπερθε Κρονίων
<quint. smyrn. 9.265> εὖτ' ὀμίχλην διέχευε: λύθη δ' εἰς ἠέρα μακρήν:
<quint. smyrn. 9.266> αὐτίκα δ' ἐξεφάνη πεδίον καὶ πᾶσα περὶ χθών.
<quint. smyrn. 9.267> Τρῶας δ' εἰσενόησεν ἀπόπροθι πολλὸν ἐόντας
<quint. smyrn. 9.268> Σκαιῇς ἀμφὶ πύλῃσιν: ἔβη δ' ἄρα πατρὶ ἐοικὼς
<quint. smyrn. 9.269> ἀντία δυσμενέων, οἵ μιν φοβέοντο κιόντα:
<quint. smyrn. 9.270> ἠΰτε κῦμ' ἀλεγεινὸν ἐπεσσύμενον τρομέουσι
<quint. smyrn. 9.271> ναῦται, ὅ τ' ἐξ ἀνέμοιο διεγρόμενον φορέηται
<quint. smyrn. 9.272> εὐρὺ μάλ' ὑψηλόν τε, μέμηνε δὲ λαίλαπι πόντος:
<quint. smyrn. 9.273> ὣς τοῦ ἐπερχομένοιο κακὸν δέος ἄμφεχε Τρῶας.
<quint. smyrn. 9.274> τοῖον δ' ἔκφατο μῦθον ἐποτρύνων ἑτάροισι:
<quint. smyrn. 9.275> “κλῦτε φίλοι καῖ θάρσος ἐνὶ στήθεσσι βάλεσθε
<quint. smyrn. 9.276> ἄτρομον, οἷον ἔοικε φορήμεναι ἀνέρας ἐσθλοὺς
<quint. smyrn. 9.277> νίκην ἱεμένους ἐρικυδέα χερσὶν ἀρέσθαι
<quint. smyrn. 9.278> καὶ κλέος ἐκ πολέμοιο δυσηχέος: ἀλλ' ἄγε θυμὸν
<quint. smyrn. 9.279> παρθέμενοι πονεώμεθ' ὑπὲρ μένος, εἰσόκε Τροίης
<quint. smyrn. 9.280> πέρσωμεν κλυτὸν ἄστυ καὶ ἐκτελέσωμεν ἐέλδωρ:
<quint. smyrn. 9.281> αἰδὼς γάρ, μάλα πολλὸν ἐπὶ χρόνον ἔνθα μένοντας
<quint. smyrn. 9.282> ἔμμεναι ἀπρήκτους καὶ ἀνάλκιδας, οἷα γυναῖκας:
<quint. smyrn. 9.283> τεθναίην γὰρ μᾶλλον ἢ ἀπτόλεμος καλεοίμην.”
<quint. smyrn. 9.284> ὣς φάτο: τοὶ δ' ἔτι μᾶλλον ἐς ̓́Αρεος ἔργον ὄρουσαν
<quint. smyrn. 9.285> θαρσαλέως, Τρώεσσι δ' ἐπέδραμον: οἱ δὲ καὶ αὐτοὶ
<quint. smyrn. 9.286> προφρονέως μάρναντο περὶ πτόλιν, ἄλλοτε δ' αὖτε
<quint. smyrn. 9.287> ἔντοσθεν πυλέων ἀπὸ τείχεος: οὐδ' ἀπέληγε
<quint. smyrn. 9.288> δεινὸς ̓́Αρης, Τρώων μὲν ἐελδομένων ἀπερύξαι
<quint. smyrn. 9.289> δυσμενέων στρατὸν αἰνόν, ἐϋσθενέων δ' ̓Αργείων
<quint. smyrn. 9.290> ἄστυ διαπραθέειν: ὀλοὴ δ' ἔχε πάντας ὀϊζύς.
<quint. smyrn. 9.291> καὶ τότε δὴ Τρώεσσιν ἀρηγέμεναι μενεαίνων
<quint. smyrn. 9.292> ἔκθορεν Οὐλύμποιο καλυψάμενος νεφέεσσι
<quint. smyrn. 9.293> Λητοΐδης: τὸν δ' αἶψα θοαὶ φορέεσκον ἄελλαι
<quint. smyrn. 9.294> τεύχεσι χρυσείοισι κεκασμένον: ἀμφὶ δὲ μακραὶ
<quint. smyrn. 9.295> μάρμαιρον κατιόντος ἴσον στεροπῇσι κέλευθοι:
<quint. smyrn. 9.296> ἀμφὶ δέ οἱ γωρυτὸς ἐπέκτυπεν: ἔβραχε δ' αἰθὴρ
<quint. smyrn. 9.297> θεσπέσιον καὶ γαῖα μέγ' ἴαχεν, εὖτ' ἀκάμαντας
<quint. smyrn. 9.298> θῆκε παρὰ Ξάνθοιο ῥόον πόδας: ἐκ δ' ἐβόησε
<quint. smyrn. 9.299> σμερδαλέον, Τρωσὶν δὲ θράσος βάλε, δεῖμα δ' ̓Αχαιοῖς
<quint. smyrn. 9.300> μίμνειν αἱματόεντα κατὰ κλόνον. οὐδ' ̓Ενοσίχθων
<quint. smyrn. 9.301> ὄβριμος ἠγνοίησε: μένος δ' ἐνέπνευσεν ̓Αχαιοῖς
<quint. smyrn. 9.302> ἤδη τειρομένοισι: μάχη δ' ἀΐδηλος ἐτύχθη
<quint. smyrn. 9.303> ἀθανάτων βουλῇσιν: ὄλοντο δὲ μυρία φῦλα
<quint. smyrn. 9.304> αἰζηῶν ἑκάτερθε. κοτεσσάμενος δ' ἄρ' ̓Απόλλων
<quint. smyrn. 9.305> ̓Αργείοις ὥρμαινε βαλεῖν θρασὺν υἷ̓ ̓Αχιλῆος
<quint. smyrn. 9.306> αὐτοῦ, ὅπου καὶ πρόσθεν ̓Αχιλλέα: τοῦ δ' ἄρα θυμὸν
<quint. smyrn. 9.307> οἰωνοὶ κατέρυκον ἀριστερὰ κεκλήγοντες,
<quint. smyrn. 9.308> ἄλλα τε σήματα πολλά: χόλος δέ οἱ οὐκέτ' ἔμελλε
<quint. smyrn. 9.309> πείθεσθαι τεράεσσι: τὸ δ' οὐ λάθε Κυανοχαίτην:
<quint. smyrn. 9.310> ἠέρι θεσπεσίῃ κεκαλυμμένος: ἀμφὶ δὲ ποσσὶ
<quint. smyrn. 9.311> νισσομένοιο ἄνακτος ἐρεμνὴ κίνυτο γαῖα:
<quint. smyrn. 9.312> τοῖον δ' ἔκφατο μῦθον ἐελδόμενός μιν ἐρύξαι:
<quint. smyrn. 9.313> “ἴσχε κότον, καὶ μήτι πελώριον υἷ̓ ̓Αχιλῆος
<quint. smyrn. 9.314> κτείνῃς: οὐδὲ γὰρ αὐτὸς ̓Ολύμπιος ὀλλυμένοιο
<quint. smyrn. 9.315> γηθήσει: μέγα δ' ἄλγος ἐμοὶ καὶ πᾶσι θεοῖσιν
<quint. smyrn. 9.316> ἔσσεται εἰναλίοισιν, ὅπως πάρος ἀμφ' ̓Αχιλῆα:
<quint. smyrn. 9.317> ἀλλ' ἀναχάζεο δῖον ἐς αἰθέρα, μή με χολώσῃς,
<quint. smyrn. 9.318> αἶψα δ' ἀναρρήξας μεγάλης χθονὸς αἰπὺ βέρεθρον
<quint. smyrn. 9.319> αὐτὴν ̓́Ιλιον εἶθαρ ἑοῖς ἅμα τείχεσι πᾶσαν
<quint. smyrn. 9.320> θήσω ὑπὸ ζόφον εὐρύν: ἄχος δέ τοι ἔσσεται αὐτῷ.”
<quint. smyrn. 9.321> ὣς φάθ': ὁ δ' ἁζόμενος μέγ' ἀδελφεὸν οἷο τοκῆος
<quint. smyrn. 9.322> δείσας τ' ἀμφὶ πόληος ἐϋσθενέων θ' ἅμα λαῶν
<quint. smyrn. 9.323> χάσσατ' ἐς οὐρανὸν εὐρύν, ὁ δ' εἰς ἅλα. τοὶ δ' ἐμάχοντο
<quint. smyrn. 9.324> ἀλλήλους ὀλέκοντες, ̓́Ερις δ' ἐπετέρπετο χάρμῃ,
<quint. smyrn. 9.325> μέσφ' ὅτε δὴ Κάλχαντος ὑπ' ἐννεσίῃσιν ̓Αχαιοὶ
<quint. smyrn. 9.326> ἐς νῆας χάσσαντο καὶ ἐξελάθοντο μόθοιο:
<quint. smyrn. 9.327> οὐ γὰρ δὴ πέπρωτο δαμήμεναι ̓Ιλίου ἄστυ,
<quint. smyrn. 9.328> πρίν γε Φιλοκτήταο βίην ἐς ὅμιλον ̓Αχαιῶν
<quint. smyrn. 9.329> ἐλθέμεναι πολέμοιο δαήμονα δακρυόεντος.
<quint. smyrn. 9.330> καὶ τὸ μὲν ἢ ἀγαθοῖσιν ἐπεφράσατ' οἰωνοῖσιν,
<quint. smyrn. 9.331> ἠὲ καὶ ἐν σπλάγχνοισιν ἐπέδρακεν: οὐ γὰρ ἄϊδρις
<quint. smyrn. 9.332> μαντοσύνης ἐτέτυκτο: θεὸς δ' ὣς ᾔδεε πάντα.
<quint. smyrn. 9.333> τῷ πίσυνοι στονόεντος, ἀποιχόμενοι πολέμοιο
<quint. smyrn. 9.334> ̓Ατρεῖδαι προέηκαν ἐϋκτιμένην ποτὶ Λῆμνον
<quint. smyrn. 9.335> Τυδέος ὄβριμον υἷα μενεπτόλεμόν τ' ̓Οδυσῆα
<quint. smyrn. 9.336> νηὶ θοῇ τοὶ δ' αἶψα ποτὶ πτόλιν ̔Ηφαίστοιο
<quint. smyrn. 9.337> ἤλυθον Αἰγαίοιο διὰ πλατὺ χεῦμα θαλάσσης,
<quint. smyrn. 9.338> Λῆμνον ἐς ἀμπελόεσσαν, ὅπῃ πάρος αἰνὸν ὄλεθρον
<quint. smyrn. 9.339> ἀνδράσι κουριδίοισιν ἐμητίσαντο γυναῖκες
<quint. smyrn. 9.340> ἔκπαγλον κοτέουσαι, ἐπεί σφεας οὔτι τίεσκον,
<quint. smyrn. 9.341> ἀλλ' ἄρα δμωιάδεσσι παρευνάζοντο γυναιξὶ
<quint. smyrn. 9.342> Θρηικίῃς, τὰς δουρὶ καὶ ἠνορέῃ κτεάτισσαν
<quint. smyrn. 9.343> πέρθοντές ποτε γαῖαν ἀρηιφίλων Θρηΐκων:
<quint. smyrn. 9.344> αἱ δὲ μέγα ζήλοιο περὶ κραδίῃσι πεσόντος
<quint. smyrn. 9.345> θυμὸν ἀνοιδήσαντο, φίλους δ' ἀνὰ δώματ' ἀκοίτας
<quint. smyrn. 9.346> κτεῖνον ἀνηλεγέως, ὑπὸ χείρεσιν, οὐδ' ἐλέησαν
<quint. smyrn. 9.347> κουριδίους περ ἐόντας: ἐπεὶ μέγα μαίνεται ἦτορ
<quint. smyrn. 9.348> ἀνέρος ἠδὲ γυναικός, ὅτε ζηλήμονι νούσῳ
<quint. smyrn. 9.349> ἀμφιπέσῃ: κρατεραὶ γὰρ ἐποτρύνουσιν ἀνῖαι:
<quint. smyrn. 9.350> ἀλλ' αἵ γε σφετέροισιν ἐπ' ἀνδράσι πῆμ' ἐβάλοντο
<quint. smyrn. 9.351> νυκτὶ μιῇ, καὶ πᾶσαν ἐχηρώσαντο πόληα
<quint. smyrn. 9.352> παρθέμεναι φρεαὶ θυμὸν ἀταρβέα καὶ μέγα κάρτος.
<quint. smyrn. 9.353> οἱ δ' ὅτε δὴ Λῆμνον ζαθέην κίον ἠδὲ καὶ ἄντρον
<quint. smyrn. 9.354> λαΐνεον, τόθι κεῖτο πάϊς Ποίαντος ἀγαυοῦ,
<quint. smyrn. 9.355> δὴ τότ' ἄρα σφίσι θάμβος ἐπήλυθεν, εὖτ' ἐσίδοντο
<quint. smyrn. 9.356> ἀνέρα λευγαλέῃσιν ἐπιστενάχοντ' ὀδύνῃσι
<quint. smyrn. 9.357> κεκλιμένον στυφελοῖο κατ' οὔδεος: ἀμφὶ δ' ἄρ' αὐτῷ
<quint. smyrn. 9.358> οἰωνῶν πτερὰ πολλὰ περὶ λεχέεσσι κέχυντο:
<quint. smyrn. 9.359> ἄλλα δέ οἱ συνέραπτο περὶ χροΐ, χείματος ἄλκαρ
<quint. smyrn. 9.360> λευγαλέου: δὴ γάρ μιν ἐπὴν ἕλε λιμὸς ἀτερπής,
<quint. smyrn. 9.361> βάλλεν ἀάσχετον ἰόν, ὅπῃ νόος ἰθύνεσκε:
<quint. smyrn. 9.362> καὶ τὰ μὲν ἄρ κατέδαπτε, τὰ δὲ πτερά οἱ περίβαλλε.
<quint. smyrn. 9.362a> φύλλα δέ οἱ παρέκειτο, τά θ' ἕλκεος οὐλομένοιο
<quint. smyrn. 9.363> ἀμφετίθει καθύπερθε μελαίνης ἄλκαρ ἀνίης.
<quint. smyrn. 9.364> αὐαλέαι δέ οἱ ἀμφὶ κόμαι περὶ κρατὶ κέχυντο
<quint. smyrn. 9.365> θηρὸς ὅπως ὀλοοῖο, τὸν ἀργαλέης δόλος ἄγρης
<quint. smyrn. 9.366> μάρψῃ νυκτὸς ἰόντα θοοῦ ποδός, ὃς δ' ὑπ' ἀνάγκης
<quint. smyrn. 9.367> τειρόμενος ποδὸς ἄκρον ἀταρτηροῖσιν ὀδοῦσι
<quint. smyrn. 9.368> κόψας εἰς ἑὸν ἄντρον ἀφίκεται, ἀμφὶ δέ οἱ κῆρ
<quint. smyrn. 9.369> τείρει ὁμοῦ λιμός τε καὶ ἀργαλέαι μελεδῶναι:
<quint. smyrn. 9.370> ὣς τὸν ὑπὸ σπέος εὐρὺ κακὴ περιδάμνατ' ἀνίη:
<quint. smyrn. 9.371> καί οἱ πᾶν μεμάραντο δέμας, περὶ δ' ὀστέα μοῦνον
<quint. smyrn. 9.372> ῥινὸς ἔην, ὀλοὴ δὲ παρηίδας ἀμφέχυτ' αὐχμὴ
<quint. smyrn. 9.373> λευγαλέον ῥυπόωντος: ἀνιηρὸν δέ μιν ἄλγος,
<quint. smyrn. 9.374> δάμνατο: κοῖλαι δ' ἔσκον ὑπ' ὀφρύσιν ἀνδρὸς ὀπωπαὶ
<quint. smyrn. 9.375> αἰνῶς τειρομένοιο: γόος δέ μιν οὔποτ' ἔλειπεν,
<quint. smyrn. 9.376> οὕνεκά οἱ μέλαν ἕλκος, ἐς ὀστέον ἄχρις ἱκέσθαι,
<quint. smyrn. 9.377> πυθόμενον καθύπερθε λυγραὶ ὑπέρεπτον ἀνῖαι.
<quint. smyrn. 9.378> ὡς δ' ὅτ' ἐπὶ προβολῇσι πολυκλύστοιο θαλάσσης
<quint. smyrn. 9.379> πέτρην παιπαλόεσσαν ἀπειρεσίης ἁλὸς ἅλμη
<quint. smyrn. 9.380> δάμναθ' ὑποτμήγουσα μάλα στερεήν περ ἐοῦσαν,
<quint. smyrn. 9.381> θεινομένης δ' ἄρα τῆς ἀνέμῳ καὶ χείματι λάβρῳ
<quint. smyrn. 9.382> χηραμὰ κοιλαίνονται ὑποβρωθέντα θαλάσσῃ:
<quint. smyrn. 9.383> ὣς τοῦ ὑπίχνιον ἕλκος ἀέξετο πυθομένοιο
<quint. smyrn. 9.384> ἰοῦ ἄπο, στυφελοῖς τόν οἱ ἐνομόρξατ' ὀδοῦσι
<quint. smyrn. 9.385> λυγρὸς ὕδρος, τόν φασιν ἀναλθέα τε στυγερόν τε
<quint. smyrn. 9.386> ἔμμεναι, ὁππότε μιν τέρσῃ περὶ χέρσον ἰόντα
<quint. smyrn. 9.387> ἠελίοιο μένος: τῷ καὶ μέγα φέρτατον ἄνδρα
<quint. smyrn. 9.388> τεῖρε δυσαλθήτοισιν ὑποδμηθέντ' ὀδύνῃσιν:
<quint. smyrn. 9.389> ἐκ δέ οἱ ἕλκεος αἰὲν ἐπὶ χθόνα λειβομένοιο
<quint. smyrn. 9.390> ἰχῶρος πεπάλακτο πέδον πολυχανδέος ἄντρου
<quint. smyrn. 9.391> θαῦμα μέγ' ἀνθρώποισι καὶ ὕστερον ἐσσομένοισι.
<quint. smyrn. 9.392> καί οἱ πὰρ κλισίην φαρέτρη παρεκέκλιτο μακρὴ
<quint. smyrn. 9.393> ἰῶν πεπληθυῖα: πέλοντο δ̓ἄρ' οἱ μὲν ἐπ' ἄγρην,
<quint. smyrn. 9.394> οἱ δ' ἐς δυσμενέας, τοὺς ἄμφεχε λοίγιον ὕδρου
<quint. smyrn. 9.395> φάρμακον αἰνομόροιο: πάροιθε δέ οἱ μέγα τόξον
<quint. smyrn. 9.396> κεῖτο πέλας, γναμπτοῖσιν ἀρηράμενον κεράεσσι
<quint. smyrn. 9.397> χερσὶν ὑπ' ἀκαμάτῃσι τετυγμένον ̔Ηρακλῆος.
<quint. smyrn. 9.398> τοὺς δ' ὁπότ' εἰσενόησε ποτὶ σπέος εὐρὺ κιόντας,
<quint. smyrn. 9.399> ἐσσυμένως οἴμησεν ἐπ' ἀμφοτέροισι τανύσσαι
<quint. smyrn. 9.400> ἀλγινόεντα βέλεμνα χόλου μεμνημένος αἰνοῦ,
<quint. smyrn. 9.401> οὕνεκά μιν τὸ πάροιθε μέγα στενάχοντα λίποντο
<quint. smyrn. 9.402> μοῦνον ἐρημαίοισιν ἐπ' αἰγιαλοῖσι θαλάσσης.
<quint. smyrn. 9.403> καί νύ κεν αἶψ' ἐτέλεσσεν, ἅ οἱ θρασὺς ἤθελε θυμός,
<quint. smyrn. 9.404> εἰ μή οἱ στονόεντα χόλον διέχευεν ̓Αθήνη
<quint. smyrn. 9.405> ἀνέρας εἰσορόωντος ὁμήθεας: οἱ δέ οἱ ἄγχι
<quint. smyrn. 9.406> ἤλυθον ἀχνυμένοισιν ἐοικότε: καί ῥά μιν ἄμφω
<quint. smyrn. 9.407> ἄντρου ἔσω κοίλοιο παρεζόμενοι ἑκάτερθεν
<quint. smyrn. 9.408> ἕλκεος ἀμφ' ὀλοοῖο καὶ ἀργαλέων ὀδυνάων
<quint. smyrn. 9.409> εἴροντ': αὐτὰρ ὁ τοῖσιν ἑὰς διεπέφραδ' ἀνίας.
<quint. smyrn. 9.410> οἱ δέ ἑ θαρσύνεσκον: ἔφαντο δέ οἱ λυγρὸν ἕλκος
<quint. smyrn. 9.411> ἐξ ὀλοοῖο μόγοιο καὶ ἄλγεος ἰήσασθαι,
<quint. smyrn. 9.412> ἢν στρατὸν εἰσαφίκηται ̓Αχαιικόν, ὅν ῥα καὶ αὐτὸν
<quint. smyrn. 9.413> φάντο μέγ' ἀσχαλάαν παρὰ νήεσιν ἠδὲ καὶ αὐτοὺς
<quint. smyrn. 9.414> ̓Ατρείδας ἅμα τοῖσι: κακῶν δέ οἱ οὔτιν' ̓Αχαιῶν
<quint. smyrn. 9.415> αἴτιον ἔμμεν' ἔφαντο κατὰ στρατόν, ἀλλ' ἀλεγεινὰς
<quint. smyrn. 9.416> μοίρας, ὧν ἑκὰς οὔτις ἀνὴρ ἐπινίσσεται αἶαν,
<quint. smyrn. 9.417> ἀλλ' αἰεὶ μογεροῖσιν ἐπ' ἀνδράσιν ἀπροτίοπτοι
<quint. smyrn. 9.418> στρωφῶντ' ἤματα πάντα, βροτῶν γένος ἄλλοτε μέν που
<quint. smyrn. 9.419> βλάπτουσαι κατὰ θυμὸν ἀμείλιχον, ἄλλοτε δ' αὖτε
<quint. smyrn. 9.420> ἔκποθι κυδαίνουσαι: ἐπεὶ μάλα πάντα βροτοῖσι
<quint. smyrn. 9.421> κεῖναι καὶ στονόεντα καὶ ἤπια μηχανόωνται
<quint. smyrn. 9.422> αὐταὶ ὅπως ἐθέλουσιν. ὁ δ' εἰσαΐων ̓Οδυσῆος
<quint. smyrn. 9.423> ἠδὲ καὶ ἀντιθέου Διομήδεος αὐτίκα θυμὸν
<quint. smyrn. 9.424> ῥηιδίως κατέπαυσεν ἀνιηροῖο χόλοιο,
<quint. smyrn. 9.425> ἔκπαγλον τὸ πάροιθε χολούμενος, ὅσς' ἐπεπόνθει.
<quint. smyrn. 9.426> οἱ δέ μιν αἶψ' ἐπὶ νῆα καὶ ἠιόνας βαρυδούπους
<quint. smyrn. 9.427> καγχαλόωντες ἔνεικαν ὁμῶς σφετέροισι βελέμνοις:
<quint. smyrn. 9.428> καί ῥά οἱ ἀμφεμάσαντο δέμας καὶ ἀμείλιχον ἕλκος
<quint. smyrn. 9.429> σπόγγῳ ἐϋτρήτῳ, κατὰ δ' ἔκλυσαν ὕδατι πολλῷ.
<quint. smyrn. 9.430> ἀμπνύνθη δ' ἄρα τυτθόν: ἄφαρ δέ οἱ ἐγκονέοντες
<quint. smyrn. 9.431> δόρπον ἐῢν τεύξαντο μεμαότι: σὺν δὲ καὶ αὐτοὶ
<quint. smyrn. 9.432> δαίνυντ' ἔνδοθι νηός. ἐπήλυθε δ' ἀμβροσίη νύξ,
<quint. smyrn. 9.433> τοῖσι δ' ἐφ' ὕπνος ὄρουσε: μένον δ' ἄχρις ̓Ηριγενείης
<quint. smyrn. 9.434> ἀμφιάλου Λήμνοιο παρ' ᾐόσιν: αὐτὰρ ἅμ' ἠοῖ
<quint. smyrn. 9.435> πείσμαθ' ὁμῶς εὐνῇσιν ἐϋγνάμπτοισιν ἄειραν
<quint. smyrn. 9.436> ἔκτοθεν ἐγκονέοντες: ἐπιπροέηκε δ' ̓Αθήνη
<quint. smyrn. 9.437> ἐξόπιθεν πνείοντα τανυπρώρου νεὸς οὖρον.
<quint. smyrn. 9.438> ἱστία δ' αἶψ' ἐτάνυσσαν ὑπ' ἀμφοτέροισι πόδεσσι,
<quint. smyrn. 9.439> νῆα κατιθύνοντες ἐΰζυγον: ἡ δ' ὑπ' ἰωῇ
<quint. smyrn. 9.440> ἔσσυτ' ἐπὶ πλατὺ χεῦμα: μέλαν δ' ἀμφέστενε κῦμα
<quint. smyrn. 9.441> ῥηγνύμενον: πολιὸς δὲ περίζεε πάντοθεν ἀφπός:
<quint. smyrn. 9.442> ἀθφὶ δέ οἱ δελφῖνες ἀολλέες ἐσσεύοντο
<quint. smyrn. 9.443> ῥίμφα διαπρήσσοντες ἁλὸς πολιοῖο κέλευθα.
<quint. smyrn. 9.444> οἱ δ' ἄφαρ ̔Ελλήσποντον ἐπ' ἰχθυόεντ' ἀφίκοντο,
<quint. smyrn. 9.445> ᾗχι καὶ ἄλλαι νῆες ἔσαν: κεχάροντο δ' ̓Αχαιοί,
<quint. smyrn. 9.446> ὡς ἴδον οὓς ποθέεσκον ἀνὰ στρατόν. οἱ δ' ἄρα νηὸς
<quint. smyrn. 9.447> ἀσπασίως ἀπέβησαν: ἔχεν δ' ἄρα χεῖρας ἀραιὰς
<quint. smyrn. 9.448> Ποίαντος θρασὺς υἱὸς ἐπ' ἀνέρας, οἵ ῥά μιν ἄμφω
<quint. smyrn. 9.449> λυγρὸν ἐπισκάζοντα ποτὶ χθόνα δῖαν ἄγεσκον
<quint. smyrn. 9.450> ἀμφοτέρων κρατερῇσιν ἐπικλινθέντα χέρεσσιν:
<quint. smyrn. 9.451> ἠΰτ' ἐνὶ ξυλόχοισιν ἐς ἥμισυ μέχρι κοπεῖσαν
<quint. smyrn. 9.452> φηγὸν ὑφ' ὑλοτόμοιο βίης ἤ πίονα πεύκην
<quint. smyrn. 9.453> τυτθὸν ἔθ' ἑστηυῖαν, ὅσον λίπε δρυτόμος ἀνὴρ.
<quint. smyrn. 9.454> πρέμνον ὑποτμήγων λιπαρόν, δάος ὄφρα πέληται
<quint. smyrn. 9.455> πίσσα πυρὶ δμηθεῖσα κατ' οὔρεα, τὴν δ' ἀλεγεινῶς
<quint. smyrn. 9.456> ἀχθομένην ἄνεμός τε καὶ ἀδρανίη ποτικλίνῃ
<quint. smyrn. 9.456a> ἔρνεσιν εὐθαλέεσσι, φέρουσι δέ μιν βαρέουσαν:
<quint. smyrn. 9.457> ὣς ἄρ' ὑπ' ἀτλήτῳ βεβαρημένον ἄλγεϊ φῶτα
<quint. smyrn. 9.458> θαρσαλέοι ἥρωες ἐπικλινθέντα φέρεσκον
<quint. smyrn. 9.459> ̓Αργείων ἐς ὅμιλον ἀρήιον: οἱ δ' ἐσιδόντες
<quint. smyrn. 9.460> ᾤκτειραν μάλα πάντες ἑκηβόλον ἀνέρα λυγρῷ
<quint. smyrn. 9.461> ἕλκεϊ τειρόμενον: τὸν δὲ στερεὸν καὶ ἄνουσον
<quint. smyrn. 9.462> ὠκύτερον ποίησε νοήματος αἰψηροῖο
<quint. smyrn. 9.463> ἶσος ἐπουρανίοις Ποδαλείριος, εὖ μὲν ὕπερθε
<quint. smyrn. 9.464> πάσσων φάρμακα πολλὰ καθ' ἕλκεος, εὖ δὲ κικλήσκων
<quint. smyrn. 9.465> οὔνομα πατρὸς ἑοῖο: θοῶς δ' ἰάχησαν ̓Αχαιοὶ
<quint. smyrn. 9.466> πάντες κυδαίνοντες ὁμῶς ̓Ασκληπιοῦ υἷα.
<quint. smyrn. 9.467> καί μιν φαιδρύναντο καὶ ἀμφί ἑ χρῖσαν ἐλαίῳ
<quint. smyrn. 9.468> προφρονέως: ὀλοὴ δὲ κατηφείη καὶ ὀϊζὺς
<quint. smyrn. 9.469> ἀθανάτων ἰότητι κατέφθιτο: τοὶ δ' ἀνὰ θυμὸν
<quint. smyrn. 9.470> τέρποντ' εἰσορόωντες: ὁ δ' ἄμπνυεν ἐκ κακότητος:
<quint. smyrn. 9.471> ἀχροίῃ δ' ἄρ' ἔρευθος ἐπήλυθεν, ἀργαλέῃ δὲ
<quint. smyrn. 9.472> ἀδρανίῃ μέγα κάρτος: ἀέξετο δ' ἅψεα πάντα.
<quint. smyrn. 9.473> ὡς δ' ὁπότ' ἀλδαίνηται ἐπὶ σταχύεσσιν ἄρουρα,
<quint. smyrn. 9.474> ἣν τὸ πάρος φθινύθουσαν ἐπέκλυσε χείματος αἰνοῦ
<quint. smyrn. 9.475> ὄμβρος ἐπιβρίσας, ἡ δ' ἀλδομένη ἀνέμοισι
<quint. smyrn. 9.476> μειδιάᾳ τεθαλυῖα πολυκμήτῳ ἐν ἀλωῇ:
<quint. smyrn. 9.477> ὣς ἄρα τειρομένοιο Φιλοκτήταο πάροιθε
<quint. smyrn. 9.478> πᾶν δέμας αἶψ' ἀνέθηλεν: ἐϋτροχάλῳ δ' ἐνὶ κοίλῃ
<quint. smyrn. 9.479> κάλλιπε κήδεα πάντα, τά οἱ περιδάμνατο θυμόν.
<quint. smyrn. 9.480> ̓Ατρεῖδαι δ' ὁρόωντες ἅτ' ἐκ θανάτου ἀνιόντα
<quint. smyrn. 9.481> ἀνέρα θαυμάζεσκον: ἔφαντο γὰρ ἔμμεναι ἔργον
<quint. smyrn. 9.482> ἀθανάτων: τὸ δ' ἄρ' ἦεν ἐτήτυμον, ὡς ἐνόησαν:
<quint. smyrn. 9.483> καὶ γάρ οἱ μέγεθός τε καὶ ἀγλαΐην κατέχευεν
<quint. smyrn. 9.484> ἐσθλὴ Τριτογένεια: φάνη δ' ἄφαρ, οἷος ἔην περ
<quint. smyrn. 9.485> τὸ πρὶν ἐν ̓Αργείοισι πάρος κακότητι δαμῆναι.
<quint. smyrn. 9.486> καὶ τότ' ἄρ' ἐς κλισίην ̓Αγαμέμνονος ἀφνειοῖο
<quint. smyrn. 9.487> πάντες ὁμῶς οἱ ἄριστοι ἄγον Ποιάντιον υἷα:
<quint. smyrn. 9.488> καί μιν κυδαίνοντες ἐπ' εἰλαπίνῃσι γέραιρον.
<quint. smyrn. 9.489> ἀλλ' ὅτε δὴ κορέσαντο ποτοῦ καὶ ἐδητύος ἐσθλῆς,
<quint. smyrn. 9.490> δὴ τότε μιν προσέειπεν ἐϋμμελίης ̓Αγαμέμνων:
<quint. smyrn. 9.491> “ὦ φίλ', ἐπειδή περ σὲ θεῶν ἰότητι πάροιθε
<quint. smyrn. 9.492> Δήμνῳ ἐν ἀμφιάλῳ λίπομεν, βλαφθέντε νόημα,
<quint. smyrn. 9.493> μὴ δὴ νῦν χόλον αἰνὸν ἐνὶ φρεσὶ σῇσι βαλέσθαι:
<quint. smyrn. 9.494> οὐ γάρ ἄνευ μακάρων τάδ' ἐρέξαμεν, ἀλλά που αὐτοὶ
<quint. smyrn. 9.495> ἤθελον ἀθάνατοι νῶιν κακὰ πολλὰ βαλέσθαι
<quint. smyrn. 9.496> σεῦ ἀπὸ νόσφιν ἐόντος, ἐπεὶ περίοιδας ὀϊστοῖς
<quint. smyrn. 9.497> δυσμενέας δάμνασθαι, ὅτ' ἀντία σεῖο μάχονται.
<quint. smyrn. 9.498> ἀνδράσι γὰρ βιότοιο πολυπλάγκτοιο κέλευθοι
<quint. smyrn. 9.499> πᾶσαν ἀν' ἤπειρον πέλαγός τ' ἀνὰ μακρὸν ἄϊστοι
<quint. smyrn. 9.500> Μοιράων ἰότητι πολυσχιδέες τε πέλονται,
<quint. smyrn. 9.501> πυκναί τε σκολιαί τε, τετραμμέναι ἄλλυδις ἄλλη:
<quint. smyrn. 9.502> τῶν δὲ δι' αἰζηοὶ φορέονθ' ὑπὸ δαίμονος Αἴσῃ
<quint. smyrn. 9.503> εἰδόμενοι φύλλοισιν ὑπὸ πνοιῇς ἀνέμοιο
<quint. smyrn. 9.504> σευομένοις: ἀγαθὸς δὲ κακῇ ἐνέκυρσε κελεύθῳ
<quint. smyrn. 9.505> πολλάκις, οὐκ ἐσθλὸς δ' ἀγαθῇ: τὰς δ' οὔτ' ἀλέασθαι
<quint. smyrn. 9.506> οὔτ' ἄρ ἑκών τις ἑλέσθαι ἐπιχθόνιος δύνατ' ἀνήρ:
<quint. smyrn. 9.507> χρὴ δὲ σαόφρονα φῶτα, καὶ ἢν φορέηθ' ὑπ' ἀέλλαις
<quint. smyrn. 9.508> οἴμην ἀργαλέην, στερεῇ φρενὶ τλῆναι ὀϊζύν.
<quint. smyrn. 9.509> ἀλλ' ἐπεὶ ἀασάμεσθα καὶ ἠλίτομεν τόδε ἔργον,
<quint. smyrn. 9.510> ἐξαῦτις δώροισιν ἀρεσσόμεθ' ἀπλήτοισι,
<quint. smyrn. 9.511> Τρώων ἤν ποθ' ἕλωμεν ἐϋκτίμενον πτολίεθρον:
<quint. smyrn. 9.512> νῦν δὲ λάβ' ἑπτὰ γυναῖκας ἐείκοσί τ' ὠκέας ἵππους
<quint. smyrn. 9.513> ἀθλοφόρους τρίποδάς τε δυώδεκα, τοῖς ἐπὶ θυμὸν
<quint. smyrn. 9.514> τέρψεις ἤματα πάντα: καὶ ἐν κλισίῃσιν ἐμῇσιν
<quint. smyrn. 9.515> αἰεί τοι παρὰ δαιτὶ γέρας βασιλήιον ἔσται.”
<quint. smyrn. 9.516> ὣς εἰπὼν ἥρωι πόρεν περικαλλέα δῶρα.
<quint. smyrn. 9.517> τὸν δ' ἄρα Ποίαντος προσέφη κρατερόφρονος υἱός:
<quint. smyrn. 9.518> “ὦ φίλος, οὔ τοι ἐγὼν ἔτι χώομαι, οὐδὲ μὲν ἄλλῳ
<quint. smyrn. 9.519> ̓Αργείων, τῶν εἴ τις ἔτ' ἤλιτεν εἵνεκ' ἐμεῖο:
<quint. smyrn. 9.520> οἶδα γάρ, ὡς στρεπτὸς νόος ἀνδράσι γίνεται ἐσθλοῖς,
<quint. smyrn. 9.521> οὐδ' αἰεὶ χαλεπὸν θέμις ἔμμεναι οὐδ' ἀσύφηλον,
<quint. smyrn. 9.522> ἀλλ' ὁτὲ μὲν σμερδνὸν τελέθειν, ὁτὲ δ' ἤπιον εἶναι.
<quint. smyrn. 9.523> νῦν δ' ἴομεν ποτὶ κοῖτον, ἐπεὶ χατέοντι μάχεσθαι
<quint. smyrn. 9.524> βέλτερον ὑπνώειν ἢ ἐπὶ πλέον εἰλαπινάζειν.”
<quint. smyrn. 9.525> ὣς εἰπών ἀπόρουσε καὶ ἐς κλισίην ἀφίκανε
<quint. smyrn. 9.526> σφῶν ἑτάρων: οἱ δ' αἶψα φιλοπτολέμῳ βασιλῆι
<quint. smyrn. 9.527> εὐνὴν ἐντύνοντο μέγα φρεσὶ καγχαλόωντες:
<quint. smyrn. 9.528> αὐτὰρ ὅ γ' ἀσπασίως κατελέξατο μέχρις ἐπ' ἠώ.
<quint. smyrn. 9.529> νὺξ δ' ἀνεχάσσατο δῖα: φάος δ' ἐρύθηνε κολώνας
<quint. smyrn. 9.530> ἠελίου, καὶ πάντα βροτοὶ περιποίπνυον ἔργα.
<quint. smyrn. 9.531> ̓Αργεῖοι δ' ὀλοοῖο μέγ' ἱέμενοι πολέμοιο
<quint. smyrn. 9.532> οἱ μὲν δούρατα θῆγον ἐΰξοα, τοὶ δὲ βέλεμνα,
<quint. smyrn. 9.533> ἄλλοι δ' αἰγανέας: ἅμα δ' ἠοῖ δαῖτα πένοντο
<quint. smyrn. 9.534> αὐτοῖς ἠδ' ἵπποισι: πάσαντο δὲ πάντες ἐδωδήν.
<quint. smyrn. 9.535> τοῖσιν δὴ Ποίαντος ἀμύμονος ὄβριμος υἱός
<quint. smyrn. 9.536> τοῖον ἔπος μετέειπεν ἐποτρύνων πονέεσθαι:
<quint. smyrn. 9.537> “εἰ δ' ἄγε νῦν πολέμοιο μεδώμεθα: μηδέ τις ἡμέων
<quint. smyrn. 9.538> μιμνέτω ἐν νήεσσι, πάρος κλυτὰ τείχεα λῦσαι
<quint. smyrn. 9.539> Τροίης εὐπύργοιο, καταπρῆσαί τε πόληα.”
<quint. smyrn. 9.540> ὣς φάτο: τοῖσι δὲ θυμὸς ὑπὸ κραδίῃ μέγ' ἰάνθη:
<quint. smyrn. 9.541> δῦσαν δ' ἐν τεύχεσσι καὶ ἀσπάσιν: ἐκ δ' ἄρα νηῶν
<quint. smyrn. 9.542> πανσυδίῃ μελίῃσι κεκασμένοι ἐσεύοντο
<quint. smyrn. 9.543> καὶ βοέοις σακέεσσι καὶ ἀμφιφάλοις κορύθεσσιν:
<quint. smyrn. 9.544> ἄλλος δ' ἄλλον ἔρειδε κατὰ στίχας: οὐδέ κε φαίης
<quint. smyrn. 9.545> κείνων ἐσσυμένων ἑκὰς ἔμμεναι ἄλλον ἀπ' ἄλλου:
<quint. smyrn. 9.546> ὣς ἄρ' ἴσαν θαμινοὶ καὶ ἀρηρότες ἀλλήλοισι
<quint. smyrn. 10.1> Τρῶες δ' αὖτ' ἔκτοσθεν ἔσαν Πριάμοιο πόληος
<quint. smyrn. 10.2> πάντες σὺν τεύχεσσι καὶ ἅρμασιν ἠδέ ἵπποις
<quint. smyrn. 10.3> ὠκυτάτοις: καῖον γὰρ ἀποκταμένους ἐνὶ χάρμῃ
<quint. smyrn. 10.4> δειδιότες, μὴ λαὸς ἐπιβρίσειεν ̓Αχαιῶν.
<quint. smyrn. 10.5> τοὺς δ' ὡς οἶν ἐσίδοντο ποτὶ πτόλιν ἀΐσσοντας,
<quint. smyrn. 10.6> ἐσσυμένως κταμένοισι χυτὸν περὶ σῆμα βάλοντο
<quint. smyrn. 10.7> σπερχόμενοι: δεινὸν γὰρ ὑποτρομέεσκον ἰδόντες
<quint. smyrn. 10.8> τοῖσι δ' ἄρ' ἀχνυμένοισιν ὑπὸ φρεσὶ μῦθον ἔειπε
<quint. smyrn. 10.9> Πουλυδάμας, ὁ γὰρ ἔσκε λίην πινυτὸς καὶ ἐχέφρων:
<quint. smyrn. 10.10> “ὦ φίλοι, οὐκέτ' ἀνεκτὸς ἐφ' ἡμῖν μαίνεται ̓́Αρης:
<quint. smyrn. 10.11> ἀλλ' ἄγε δὴ φραζώμεθ', ὅπως πολέμοιό τι μῆχος
<quint. smyrn. 10.12> εὕρωμεν: Δαναοὶ γὰρ ἐπικρατέουσι μένοντες.
<quint. smyrn. 10.13> νῦν δ' ἄγε δὴ πύργοισιν ἐϋδμήτοις ἐπιβάντες
<quint. smyrn. 10.14> μίμνωμεν νύκτας τε καὶ ἤματα δηριόωντες,
<quint. smyrn. 10.15> εἰσόκε δὴ Δαναοὶ Σπάρτην ἐρίβωλον ἵκωνται,
<quint. smyrn. 10.16> ἢ αὐτοῦ παρὰ τεῖχος ἀκηδήσωσι μένοντες
<quint. smyrn. 10.17> ἀκλεὲς ἑζόμενοι: ἐπεὶ οὐ σθένος ἔσσεται αὐτοῖς
<quint. smyrn. 10.18> ῥῆξαι τείχεα μακρά, καὶ,καὶ εἰ μάλα πολλὰ κάμωσιν:
<quint. smyrn. 10.19> οὐ γὰρ ἀβληχρὰ θεοῖσι τετεύχαται ἄφθιτα ἔργα.
<quint. smyrn. 10.20> οὐδέ τί που βρώμης ἐπιδευόμεθ' οὐδὲ ποτῆτος:
<quint. smyrn. 10.21> πολλὰ γὰρ ἐν Πριάμοιο πολυχρύσοιο μελάθροις
<quint. smyrn. 10.22> ἔμπεδον εἴδατα κεῖται, ἅπερ πολέεσσι καὶ ἄλλοις
<quint. smyrn. 10.23> πολλὸν ἐπὶ χρόνον ἔσσετ' ἀγειρομένοισιν ἐδωδὴ
<quint. smyrn. 10.24> ἐς κόρον, εἰ καὶ ἔτ' ἄλλος ἐελδομένοισιν ἵκηται
<quint. smyrn. 10.25> τρὶς τόσος ἐνθάδε λαὸς ἀρηγέμεναι μενεαίνων.”
<quint. smyrn. 10.26> ὣς φάτο: τὸν δ' ἐνένιπε θρασὺς πάϊς ̓Αγχίσαο:
<quint. smyrn. 10.27> “Πουλυδάμα, πῶς γάρ σε σαόφρονά φασι τετύχθαι,
<quint. smyrn. 10.28> ὃς κέλεαι ποτὶ δηρὸν ἀνὰ πτόλιν ἄλγεα πάσχειν;
<quint. smyrn. 10.29> οὐ γὰρ ἀκηδήσουσι πολὺν χρόνον ἐνθάδ' ̓Αχαιοί,
<quint. smyrn. 10.30> ἀλλ' ἄρ' ἐπιβρίσουσιν ἀλευομένους ἐσιδόντες:
<quint. smyrn. 10.31> υῶιν δ' ἔσσεται ἄλγος ἀποφθιμένων ἐνὶ πάτρῃ,
<quint. smyrn. 10.32> ἤν πως ἐνθάδε πουλὺν ἐπὶ χρόνον ἀμφιμάχωνται:
<quint. smyrn. 10.33> οὐ γάρ τις Θήβηθε μελίφρονα σῖτον ὀπάσσει
<quint. smyrn. 10.34> ἧμιν, ἐπὴν εἰρχθῶμεν ἀνὰ πτόλιν, οὐδέ τις οἴσει
<quint. smyrn. 10.35> οἶνον Μαιονίηθεν: ἀνιηρῷ δ' ὑπὸ λιμῷ
<quint. smyrn. 10.36> φθισόμεθ' ἀργαλέως, εἰ καὶ μάλα τεῖχος ἀμύνει.
<quint. smyrn. 10.37> ἀλλ' εἰ μὲν θάνατόν τε κακὸν καὶ Κῆρας ἀλύξαι,
<quint. smyrn. 10.38> μηδ' ἄρ' ὀϊζυρῶς θανέειν πολυαχθέι λιμῷ
<quint. smyrn. 10.39> μέλλομεν, εἰν ἔντεσσι σὺν ἡμετέροις τεκέεσσι
<quint. smyrn. 10.40> καὶ γεραροῖς πατέρεσσι μαχώμεθα: καί ῥά ποθι Ζεὺς
<quint. smyrn. 10.41> χραισμήσει: κείνου γὰρ ἀφ' αἵματός εἰμεν ἀγαυοῦ:
<quint. smyrn. 10.42> εἰ δέ κεν ἂρ καὶ κείνῳ ἀπεχθόμενοι τελέθωμεν,
<quint. smyrn. 10.43> εὐκλειῶς, τάχ' ὀλέσθαι ἀμυνομένους περὶ πάτρης
<quint. smyrn. 10.44> βέλτερον, ἠὲ μένοντας ὀϊζυρῶς ἀπολέσθαι.”
<quint. smyrn. 10.45> ὣς φάτο: τῷ δ' ἄρα πάντες ἐπίαχον εἰσαΐοντες.
<quint. smyrn. 10.46> αἶψα δὲ δὴ κορύθεσσι καὶ ἀσπίσι καὶ δοράτεσσι
<quint. smyrn. 10.47> φράχθεν ἐπ' ἀλλήλους: ἐπὶ δ' ἀκαμάτου Διὸς ὄσσε
<quint. smyrn. 10.48> δέρκετ' ἀπ' Οὐλύμποιο κορυσσομένους ἐς ̓́Αρηα
<quint. smyrn. 10.49> Τρῶας ἐπ' ̓Αργείοισιν: ἔγειρε δὲ θυμὸν ἑκάστου,
<quint. smyrn. 10.50> ὄφρα μάχην ἀλίαστον ἐπ' ἀμφοτέροισι τανύσσῃ
<quint. smyrn. 10.51> λαοῖς: ἦ γὰρ ἔμελλεν ̓Αλέξανδρος θανέεσθαι
<quint. smyrn. 10.52> χερσὶ Φιλοκτήταο πονεύμενος ἀμφ' ἀλόχοιο.
<quint. smyrn. 10.53> τοὺς δ' ἄγεν εἰς ἔνα χῶρον ̓́Ερις μεδέουσα κυδοιμὸν
<quint. smyrn. 10.54> οὔτινι φαινομένη: περὶ γὰρ νέφος ἄμφεχεν ὤμους
<quint. smyrn. 10.55> αἱματόεν: φοίτα δὲ μέγαν κλονέουσα κυδοιμὸν
<quint. smyrn. 10.56> ἄλλοτε μὲν Τρώων ἐς ὁμήγυριν, ἄλλοτ' ̓Αχαιῶν:
<quint. smyrn. 10.57> τὴν δὲ Φόβος καὶ Δεῖμος ἀταρβέες ἀμφεπένοντο
<quint. smyrn. 10.58> πατροκασιγνήτην κρατερόφρονα κυδαίνοντες:
<quint. smyrn. 10.59> ἡ δὲ μέγ' ἐξ ὀλίγοιο κορύσσετο μαιμώωσα:
<quint. smyrn. 10.60> τεύχεα δ' ἐξ ἀδάμαντος ἔχεν πεπαλαγμένα λύθρῳ:
<quint. smyrn. 10.61> πάλλε δὲ λοίγιον ἔγχος ἐς ἠέρα: τῆς δ' ὑπὸ ποσσὶ
<quint. smyrn. 10.62> κίνυτο γαῖα μέλαινα: πυρὸς δ' ἄμπνειεν ἀϋτμὴν
<quint. smyrn. 10.63> σμερδαλέον: μέγα δ' αἰὲν ἀΰτεεν ὀτρύνουσα
<quint. smyrn. 10.64> αἰζηούς: οἱ δ' αἶψα συνήιον ἀρτύνοντες
<quint. smyrn. 10.65> ὑσμίνην: δεινὴ γὰρ ἄγεν θεὸς ἐς μέγα ἔργον.
<quint. smyrn. 10.66> τῶν δ' ὡς ἢ ἀνέμων ἰαχὴ πέλε λάβρον ἀέντων
<quint. smyrn. 10.67> εἴαρος ἀρχομένου, ὅτε δένδρεα μακρὰ καὶ ὕλη
<quint. smyrn. 10.68> φύλλα φύει, ἢ ὡς ὅτ' ἀν' ἀζαλέην ξύλοχον πῦρ
<quint. smyrn. 10.69> αἰθόμενον βρομέει, ἢ ὡς μέγα πόντος ἀπείρων
<quint. smyrn. 10.70> μαίνεται ἐξ ἀνέμοιο δυσηχέος, ἀμφὶ δὲ ῥοῖβδος
<quint. smyrn. 10.71> γίνετ' ἀπειρέσιος, τρόμεει δ' ὕπο γούνατα ναυτέων:
<quint. smyrn. 10.72> ὣς τῶν ἐσσυμένων μέγ' ὑπέβραχε γαῖα πελώρη:
<quint. smyrn. 10.73> ἐν δέ σφιν πέσε δῆρις: ἐπ' ἄλλῳ δ' ἄλλος ὄρουσε.
<quint. smyrn. 10.74> πρῶτος δ' Αἰνείας Δαναῶν ἕλεν ̔Αρπαλίωνα
<quint. smyrn. 10.75> υἱὸν ̓Αριζήλοιο, τὸν ̓Αμφινόμη τέκε μήτηρ
<quint. smyrn. 10.76> γῇ ἔνι Βοιωτῶν, ὁ δ' ἅμα Προθοήνορι δίῳ
<quint. smyrn. 10.77> ἐς Τροίην ἵκανεν ἀμυνέμεν ̓Αργείοισι:
<quint. smyrn. 10.78> τόν ῥα τότ' Αἰνείας ἁπαλὴν ὑπὸ νηδύα τύψας
<quint. smyrn. 10.79> νοσφίσατ ἐκ θυμοῖο καὶ ἡδέος ἐκ βιότοιο.
<quint. smyrn. 10.80> τῷ δ' ἔπι Θερσάνδροιο δαΐφρονος υἷα δάμασσεν
<quint. smyrn. 10.81> ̔́Υλλον ἐϋγλώχινι βαλὼν κατὰ λαιμὸν ἄκοντι,
<quint. smyrn. 10.82> ὃν τέκε δῖ̓ ̓Αρέθουσα παρ' ὕδασι Ληθαίοιο
<quint. smyrn. 10.83> Κρήτῃ ἐν ἀμφιάλῳ: μέγα δ' ἤκαχεν ̓Ιδομενῆα.
<quint. smyrn. 10.84> αὐτὰρ Πηλείδαο πάϊς δυοκαίδεκα φῶτας
<quint. smyrn. 10.85> Τρώων αὐτίκ' ὄλεσσεν ὑπ' ἔγχεϊ πατρὸς ἑοῖο:
<quint. smyrn. 10.86> Κέβρον μὲν πρώτιστα καὶ ̔́Αρμονα Πασίθεόν τε
<quint. smyrn. 10.87> ̔Υσμινόν τε καὶ ̓Ιμβράσιον Σχέδιόν τε Φλέγην τε
<quint. smyrn. 10.88> Μνήσαιόν τ' ἐπὶ τοῖσι καὶ ̓́Εννομον ̓Αμφίνοόν τε
<quint. smyrn. 10.89> καὶ Φάσιν ἠδὲ Γαληνόν, ὃς οἰκία ναιετάασκε
<quint. smyrn. 10.90> Γαργάρῳ αἰπεινῇ, μετὰ δ' ἔπρεπε μαρναμένοισι
<quint. smyrn. 10.91> Τρωσὶν ἐϋσθενέεσσι, κίεν δ' ἅμ' ἀπείρονι λαῷ
<quint. smyrn. 10.92> ἐς Τροίην: μάλα γάρ οἱ ὑπέσχετο πολλὰ καὶ ἐσθλὰ
<quint. smyrn. 10.93> Δαρδανίδης Πρίαμος δώσειν περικαλλέα δῶρα,
<quint. smyrn. 10.94> νήπιος: οὐδ' ἄρ' ἐφράσσαθ' ἑὸν μόρον: ἦ γὰρ ἔμελλεν
<quint. smyrn. 10.95> ἐσσυμένως ὀλέεσθαι ὑπ' ἀργαλέου πολέμοιο,
<quint. smyrn. 10.96> πρὶν δόμον ἐκ Πριάμοιο περικλυτὰ δῶρα φέρεσθαι.
<quint. smyrn. 10.97> καὶ τότε Μοῖρ' ἀΐδηλος ἐπέτραπεν ̓Αργείοισιν
<quint. smyrn. 10.98> Εὐρυμένην, ἕταρον κρατερόφρονος Αἰνείαο.
<quint. smyrn. 10.99> ὦρσε δέ οἱ μέγα θάρσος ὑπὸ φρένας, ὄφρα δαμάσσας
<quint. smyrn. 10.100> πολλοὺς αἴσιμον ἦμαρ ἀναπλήσῃ ὑπ' ὀλέθρῳ.
<quint. smyrn. 10.101> δάμνατο δ' ἄλλοθεν ἄλλον ἀνηλέϊ θηρὶ ἐοικώς:
<quint. smyrn. 10.102> οἱ δέ μιν οὐχ ὑπέμειναν ἐφ' ὑστατίῃ βιότοιο
<quint. smyrn. 10.103> αἰνὸν μαιμώωντι καὶ οὐκ ἀλέγοντι μόροιο:
<quint. smyrn. 10.104> καί νύ κεν ἔργον ἔρεξεν ἀπείριτον ἐν δαῒ κείνῃ,
<quint. smyrn. 10.105> εἰ μή οἱ χεῖρές τε κάμον καὶ δούρατος αἰχμὴ
<quint. smyrn. 10.106> πάμπαν ἀνεγνάμφθη: ξίφεος δέ οἱ οὐκέτι κώπη
<quint. smyrn. 10.107> ἔσθενεν: ἀλλά μιν Αἶσα διέκλασε: τὸν δ' ὑπ' ἄκοντι
<quint. smyrn. 10.108> τύψε κατὰ στομάχοιο Μέγης: ἀνὰ δ' ἔβλυσεν αἷμα
<quint. smyrn. 10.109> ἐκ στόματος: τῷ δ' αἶψα σὺν ἄλγεϊ Μοῖρα παρέστη.
<quint. smyrn. 10.110> τοῦ δ' ἄρ' ἀποκταμένοιο δύω θεράποντες ̓Επειοῦ
<quint. smyrn. 10.111> Δηιλέων τε καὶ ̓Αμφίων ἀπὸ τεύχἐ ἑλέσθαι
<quint. smyrn. 10.112> ὥρμαινον: τοὺς δ' αὖτε θρασὺ σθένος Αἰνείαο
<quint. smyrn. 10.113> δάμνατο μαιμώωντας ὀϊζυρῶς περὶ νεκρῷ.
<quint. smyrn. 10.114> ὡς δ' ὅτ ἐν οἰνοπέδῳ τις ἐπαΐσσοντας ὀπώρῃ
<quint. smyrn. 10.115> σφῆκας τερσομένῃσι περὶ σταφυλῇσι δαμάσσῃ,
<quint. smyrn. 10.116> οἱ δ' ἄρ' ἀποπνείουσι πάρος γεύσασθαι ὀπώρης:
<quint. smyrn. 10.117> ὣς τοὺς αἶψ' ἐδάμασσε πρὶν ἔντεα ληίσσασθαι.
<quint. smyrn. 10.118> Τυδείδης δὲ Μένοντα καὶ ̓Αμφίνοον κατέπεφνεν
<quint. smyrn. 10.119> ἄμφω ἀμύμονε φῶτε: Πάρις δ' ἕλε Δημολέοντα
<quint. smyrn. 10.120> ̔Ιππασίδην, ὃς πρόσθε Λακωνίδα γαῖαν ἔναιε
<quint. smyrn. 10.121> πὰρ προχοῇς ποταμοῖο βαθυρρόου Εὐρώταο,
<quint. smyrn. 10.122> ἤλυθε δ' ἐς Τροίην ὑπ' ἀρηιθόῳ Μενελάῳ:
<quint. smyrn. 10.123> καί ἑ Πάρις κατέπεφνε τυχὼν ὑπὸ μαζὸν ὀϊστῷ
<quint. smyrn. 10.124> δεξιόν, ἐκ δέ οἱ ἦτορ ἀπὸ μελέων ἐκέδασσε.
<quint. smyrn. 10.125> Τεῦκρος δὲ Ζέχιν εἷλε περικλυτὸν υἷα Μέδοντος,
<quint. smyrn. 10.126> ὅς ῥά τε ναιετάασκεν ἐνὶ Φρυγίῃ πολυμήλῳ
<quint. smyrn. 10.127> ἄντρον ὑπὸ ζάθεον καλλιπλοκάμων Νυμφάων,
<quint. smyrn. 10.128> ᾗχί ποτ' ̓Ενδυμίωνα παρυπνώοντα βόεσσιν
<quint. smyrn. 10.129> ὑψόθεν ἀθρήσασα κατήλυθε δῖα Σελήνη
<quint. smyrn. 10.130> οὐρανόθεν: δριμὺς γὰρ ἄγεν πόθος ἠιθέοιο
<quint. smyrn. 10.131> ἀθανάτην περ ἐοῦσαν ἀκήρατον, ἧς ἔτι νῦν περ
<quint. smyrn. 10.132> εὐνῆς σῆμα τέτυκται ὑπὸ δρυσίν: ἀμφὶ γὰρ αὐτῇ
<quint. smyrn. 10.133> ἐκκέχυτ' ἐν ξυλόχοισι βοῶν γλάγος: οἱ δέ νυ φῶτες
<quint. smyrn. 10.134> θηεῦντ' εἰσέτι κεῖνο: τὸ γὰρ μάλα τηλόθι φαίης
<quint. smyrn. 10.135> ἔμμεναι εἰσορόων πολιὸν γάλα, κεῖνο δ' ἵησι
<quint. smyrn. 10.136> λευκὸν ὕδωρ, καὶ βαιὸν ἀπόπροθεν ὁππόθ' ἵκηται,
<quint. smyrn. 10.137> πήγνυται, ἀμφὶ ῥέεθρα, πέλει δ' ἄρα λάϊνον οὖδας.
<quint. smyrn. 10.138> ̓Αλκαίῳ δ' ἐπόρουσε Μέγης Φυλήιος υἱός:
<quint. smyrn. 10.139> καί ῥά μιν ἀσπαίρουσαν ὑπὸ κραδίην ἐπέρησεν
<quint. smyrn. 10.140> ἐγχείῃ: τοῦ δ' ὦκα λύθη πολυήρατος αἰών:
<quint. smyrn. 10.141> οὐδέ μιν ἐκ πολέμοιο πολυκλαύτοιο μολόντα
<quint. smyrn. 10.142> καίπερ ἐελδόμενοι μογεροὶ δέξαντο τοκῆες,
<quint. smyrn. 10.143> Φύλλις ἐΰζωνος καὶ Μάργασος, οἵ ῥ' ἐνέμοντο
<quint. smyrn. 10.144> ̔Αρπάσου ἀμφὶ ῥέεθρα διειδέος, ὅς τ' ἀλεγεινῶς
<quint. smyrn. 10.145> Μαιάνδρῳ κελάδοντα ῥόον καὶ ἀπείριτον οἶδμα
<quint. smyrn. 10.146> συμφέρετ' ἤματα πάντα λάβρῳ περὶ χεύματι θύων.
<quint. smyrn. 10.147> Γλαύκου δ' ἐσθλὸν ἑταῖρον ἐϋμμελίην Σκυλακῆα
<quint. smyrn. 10.148> υἱὸς ̔Οϊλῆος σχεδὸν οὔτασεν ἀντιόωντα
<quint. smyrn. 10.149> βαιὸν ὑπὲρ σάκεος: διὰ δὲ πλατὺν ἤλασεν ὦμον
<quint. smyrn. 10.150> αἰχμὴ ἀνιηρὴ: περὶ δ' ἔβλυσεν αἷμα βοείῃ.
<quint. smyrn. 10.151> ἀλλά μιν οὔτι δάμασσεν: ἐπεί ῥά ἑ μόρσιμον ἦμαρ
<quint. smyrn. 10.152> δέχνυτο νοστήσαντα φίλης παρὰ τείχεσι πάτρης:
<quint. smyrn. 10.153> εὖτε γὰρ ̓́Ιλιον αἰπὺ θοοὶ διέπερσαν ̓Αχαιοί,
<quint. smyrn. 10.154> δὴ τότ' ἄρ' ἐκ πολέμοιο φυγὼν Λυκίην ἀφίκανεν
<quint. smyrn. 10.155> οἶος ἄνευθ' ἑτάρων: τὸν δ' ἄστεος ἄγχι γυναῖκες
<quint. smyrn. 10.156> ἀγρόμεναι τεκέων σφετέρων ὕπερ ἠδὲ καὶ ἀνδρῶν
<quint. smyrn. 10.157> εἴρονθ': ὃς δ' ἄρα τῇσι μόρον κατέλεξεν ἁπάντων:
<quint. smyrn. 10.158> αἱ δ' ἄρα χερμαδίοισι περισταδὸν ἀνέρα κεῖον
<quint. smyrn. 10.159> δάμναντ', οὐδ' ἀπόνητο μολὼν ἐς πατρίδα νόστου,
<quint. smyrn. 10.160> ἀλλά ἑ λᾶες ὕπερθε μέγα στενάχοντα κάλυψαν:
<quint. smyrn. 10.161> καί ῥά οἱ ἐκ βελέων ὀλοὸς περὶ τύμβος ἐτύχθη
<quint. smyrn. 10.162> πὰρ τέμενος καὶ σῆμα κραταιοῦ Βελλεροφόντου,
<quint. smyrn. 10.163> τῷ ἔνι κυδαλίμης Τιτηνίδος ἀγχόθι πέτρης:
<quint. smyrn. 10.164> ἀλλ' ὁ μὲν αἴσιμον ἦμαρ ἀναπλήσας ὑπ' ὀλέθρῳ
<quint. smyrn. 10.165> ὕστερον ἐννεσίῃσιν ἀγαυοῦ Λητοΐδαο
<quint. smyrn. 10.166> τίεται ὥς τε θεός, φθινύθει δέ οἱ οὔποτε τιμή.
<quint. smyrn. 10.167> Ποίαντος δ' ἐπὶ τοῖσι πάϊς κτάνε Δηιονῆα
<quint. smyrn. 10.168> ἠδ' ̓Αντήνορος υἱὸν ἐϋμμελίην ̓Ακάμαντα:
<quint. smyrn. 10.169> ἄλλων δ' αἰζηῶν ὑπεδάμνατο πουλὺν ὅμιλον:
<quint. smyrn. 10.170> θῦνε γὰρ ἐν δηίοισιν ἀτειρέϊ ἶσος ̓́Αρηι
<quint. smyrn. 10.171> ἢ ποταμῷ κελάδοντι, ὃς ἕρκεα μακρὰ δαΐζει
<quint. smyrn. 10.172> πλημμύρων, ὅτε λάβρον ὀρινόμενος περὶ πέτραις
<quint. smyrn. 10.173> ἐξ ὀρέων ἀλεγεινὰ μεμιγμένος ἔρχεται ὄμβρῳ,
<quint. smyrn. 10.174> ἀέναός περ ἐὼν καὶ ἀγάρροος, οὐδέ νυ τόν γε
<quint. smyrn. 10.175> εἴργουσιν προβλῆτες ἀάσπετα παφλάζοντα:
<quint. smyrn. 10.176> ὣς οὔτις Ποίαντος ἀγακλειτοῦ θρασὺν υἷα
<quint. smyrn. 10.177> ἔσθενεν ὀφθαλμοῖσιν ἰδὼν καὶ ἄπωθε πελάσσαι:
<quint. smyrn. 10.178> ἐν γάρ οἱ στέρνοισι μένος περιώσιον ἦεν.
<quint. smyrn. 10.179> τεύχεσι δ' ἀμφεκέκαστο δαΐφρονος ̔Ηρακλῆος
<quint. smyrn. 10.180> δαιδαλέοις: περὶ γάρ οἱ ἐνὶ ζωστῆρι φαεινῷ
<quint. smyrn. 10.181> ἄρκτοι ἔσαν βλοσυραὶ καὶ ἀναιδέες: ἀμφὶ δὲ θῶες
<quint. smyrn. 10.182> σμερδαλέοι, καὶ λυγρὸν ὑπ' ὀφρύσι μειδιόωσαι
<quint. smyrn. 10.183> πορδάλιες: τῶν δ' ἄγχι λύκοι ἔσαν ὀβριμόθυμοι
<quint. smyrn. 10.184> καὶ σύες ἀργιόδοντες ἐϋσθενέες τε λέοντες
<quint. smyrn. 10.185> ἐκπάγλως ζωοῖσιν ἐοικότες: ἀμφὶ δὲ πάντῃ
<quint. smyrn. 10.186> ὑσμῖναι ἐνέκειντο μετ' ἀργαλέοιο φόνοιο:
<quint. smyrn. 10.187> δαίδαλα μέν οἱ τόσσα περὶ ζωστῆρα τέτυκτο.
<quint. smyrn. 10.188> ἄλλα δέ οἱ γωρυτὸς ἀπείριτος ἀμφεκέκαστο:
<quint. smyrn. 10.189> ἐν μὲν ἔην Διὸς υἱὸς ἀελλοπόδης ̔Ερμείης
<quint. smyrn. 10.190> ̓Ινάχου ἀμφὶ ῥέεθρα κατακτείνων μέγαν ̓́Αργον,
<quint. smyrn. 10.191> ̓́Αργον, ὅς ὀφθαλμοῖσιν ἀμοιβαδὸν ὑπνώεσκεν:
<quint. smyrn. 10.192> ἐν δὲ βίη Φαέθοντος ἀνὰ ῥόον ̓Ηριδανοῖο
<quint. smyrn. 10.193> βλήμενος ἐκ δίφροιο: καταιθομένης δ' ἄρα γαίης
<quint. smyrn. 10.194> ὡς ἐτεόν περ ἄητο μέλας ἐνὶ ἠέρι καπνός:
<quint. smyrn. 10.195> Περσεὺς δ' ἀντίθεος βλοσυρὴν ἐδάϊζε Μέδουσαν,
<quint. smyrn. 10.196> ἄστρων ᾗχι λοετρὰ πέλει καὶ τέρματα γαίης
<quint. smyrn. 10.197> πηγαί τ' ὠκεανοῖο βαθυρρόου, ἔνθ' ἀκάμαντι
<quint. smyrn. 10.198> ἠελίῳ δύνοντι συνέρχεται ἑσπερίη νύξ:
<quint. smyrn. 10.199> ἐν δὲ καὶ ἀκαμάτοιο μέγας πάϊς ̓Ιαπετοῖο
<quint. smyrn. 10.200> Καυκάσου ἠλιβάτοιο παρῃώρητο κολώνῃ
<quint. smyrn. 10.201> δεσμῷ ἐν ἀρρήκτῳ: κεῖρεν δέ οἱ αἰετὸς ἦπαρ
<quint. smyrn. 10.202> αἰὲν ἀεξόμενον: ὁ δ' ἄρα στενάχοντι ἐῴκει.
<quint. smyrn. 10.203> καὶ τὰ μὲν ἄρ τεύξαντο κλυταὶ χέρες ̔Ηφαίστοιο
<quint. smyrn. 10.204> ὀβρίμῳ ̔Ηρακλῆι: ὁ δ' ὤπασε παιδὶ φορῆναι
<quint. smyrn. 10.205> Ποίαντος, μάλα γάρ οἱ ὁμωρόφιος φίλος ἦεν.
<quint. smyrn. 10.206> αὐτὰρ ὁ κυδιόων ἐν τεύχεσι δάμνατο λαούς.
<quint. smyrn. 10.207> ὀψὲ δέ οἱ ἐπόρουσε Πάρις, στονόεντας ὀϊστοὺς
<quint. smyrn. 10.208> νωμῶν ἐν χείρεσσι μετὰ γναμπτοῖο βιοῖο
<quint. smyrn. 10.209> θαρσαλέως: τῷ γάρ ῥα συνήιεν ὕστατον ἦμαρ.
<quint. smyrn. 10.210> ἥκε δ' ἀπὸ νευρῆφι θοὸν βέλος: ἡ δ' ἰάχησεν
<quint. smyrn. 10.211> ἰοῦ ἀπεσσυμένοιο: τὸ δ' οὐχ ἅλιον φύγε χειρῶν:
<quint. smyrn. 10.212> καί ῥ' αὐτοῦ μὲν ἅμαρτεν ἀλευαμένου μάλα τυτθόν,
<quint. smyrn. 10.213> ἀλλ' ἔβαλεν Κλεόδωρον ἀγακλειτόν περ ἐόντα
<quint. smyrn. 10.214> βαιὸν ὑπὲρ μαζοῖο, διήλασε δ' ἄχρις ἐς ὦμον:
<quint. smyrn. 10.215> οὐ γὰρ ἔχεν σάκος εὐρύ, τό οἱ λυγρὸν ἔσχεν ὄλεθρον:
<quint. smyrn. 10.216> ἀλλ' ὅ γε γυμνὸς ἐὼν ἀνεχάζετο: τοῦ γὰρ ἀπ' ὤμων
<quint. smyrn. 10.217> Πουλυδάμας ἀπάραξε σάκος τελαμῶνα δαΐξας
<quint. smyrn. 10.218> βουπλῆγι στιβαρῷ: ὁ δ' ἐχάσσατο μαρνάμενός περ
<quint. smyrn. 10.219> αἰχμῇ ἀνιηρῇ: στονόεις δέ οἱ ἔμπεσεν ἰὸς
<quint. smyrn. 10.220> ἄλλοθεν ἀΐξας: ὣς γάρ νύ που ἤθελε δαίμων
<quint. smyrn. 10.221> θήσειν αἰνὸν ὄλεθρον ἐΰφρονος υἱέϊ Λέρνου,
<quint. smyrn. 10.222> ὃν τέκετ' ̓Αμφιάλη ̔Ροδίων ἐν πίονι γαίῃ.
<quint. smyrn. 10.223> τὸν δ' ὡς οὖν ἐδάμασσε Πάρις στονόεντι βελέμνῳ,
<quint. smyrn. 10.224> δὴ τότε που Ποίαντος ἀμύμονος ὄβριμος υἱὸς
<quint. smyrn. 10.225> ἐμμεμαὼς θοὰ τόξα τιταίνων οἱ μέγ' ἀΰτει:
<quint. smyrn. 10.226> “ὦ κύον, ὡς σοὶ ἔγωγε φόνον καὶ κῆρ' ἀΐδηλον
<quint. smyrn. 10.227> δώσω, ἐπεί νύ μοι ἄντα λιλαίεαι ἰσοφαρίζειν:
<quint. smyrn. 10.228> καί κεν ἀναπνεύσουσιν, ὅσοι σέθεν εἵνεκα λυγροῦ
<quint. smyrn. 10.229> τείροντ' ἐν πολέμῳ: τάχα γὰρ λύσις ἔσσετ' ὀλέθρου
<quint. smyrn. 10.230> ἐνθάδε σεῖο θανόντος, ἐπεί σφισι πῆμα τέτυξαι.”
<quint. smyrn. 10.231> ὣς εἰπὼν νευρὴν μὲν ἐΰστροφον ἀγχόθι μαζοῦ
<quint. smyrn. 10.232> εἴρυσε, κυκλώθη δὲ κέρας, καὶ ἀμείλιχος ἰὸς
<quint. smyrn. 10.233> ἰθύνθη, τόξον δ' αἰνὴ ὑπερέσχεν ἀκωκὴ
<quint. smyrn. 10.234> τυτθὸν ὑπ' αἰζηοῖο βίῃ: μέγα δ' ἔβραχε νευρὴ
<quint. smyrn. 10.235> ἰοῦ ἀπεσσυμένοιο δυσηχέος: οὐδ' ἀφάμαρτε
<quint. smyrn. 10.236> δῖος ἀνήρ: τοῦ δ' οὔτι λύθη κέαρ, ἀλλ' ἔτι θυμῷ
<quint. smyrn. 10.237> ἔσθενεν: οὐ γάρ οἱ τότε καίριος ἔμπεσεν ἰός,
<quint. smyrn. 10.238> ἀλλὰ παρέθρισε χειρὸς ἐπιγράβδην χρόα καλόν.
<quint. smyrn. 10.239> ἐξαῦτις δ' ὅ γε τόξα τιτύσκετο: τὸν δὲ παραφθὰς
<quint. smyrn. 10.240> ἰῷ ἐϋγλώχινι βάλεν βουβῶνος ὕπερθε
<quint. smyrn. 10.241> Ποίαντος φίλος υἱός: ὁ δ' οὐκέτι μίμνε μάχεσθαι,
<quint. smyrn. 10.242> ἀλλὰ θοῶς ἀπόρουσε, κύων ὥς, ὅς τε λέοντα
<quint. smyrn. 10.243> ταρβήσας χάσσηται ἐπεσσύμενος τὸ πάροιθεν:
<quint. smyrn. 10.244> ὣς ὅ γε λευγαλέῃσι πεπαρμένος ἦτορ ἀνίῃς
<quint. smyrn. 10.245> χάζετ' ἀπὸ πτολέμοιο. Συνεκλονέοντο δὲ λαοὶ
<quint. smyrn. 10.246> ἀλλήλους ὀλέκοντες: ἐν αἵματι δ' ἔπλετο δῆρις
<quint. smyrn. 10.247> κτεινομένων ἑκάτερθε: νεκροὶ δ' ἐπέκειντο νέκυσσι
<quint. smyrn. 10.248> πανσυδίῃ ψεκάδεσσιν ἐοικότες ἠὲ χαλάζῃ
<quint. smyrn. 10.249> ἢ χιόνος νιφάδεσιν, ὅτ' οὔρεα μακρὰ καὶ ὕλην
<quint. smyrn. 10.250> Ζηνὸς ὑπ' ἐννεσίῃς ζέφυρος καὶ χεῖμα παλύνει:
<quint. smyrn. 10.251> ὣς οἵ γ' ἀμφοτέρωθεν ἀνηλέϊ Κηρὶ δαμέντες
<quint. smyrn. 10.252> ἀθρόοι ἀλλήλοισι δεδουπότες ἀμφεχέοντο.
<quint. smyrn. 10.253> αἰνὰ δ' ἀνεστενάχιζε Πάρις: περὶ δ' ἕλκεϊ θυμὸν
<quint. smyrn. 10.254> τείρετο: τὸν δ' ἀλύοντα τάχ' ἄμφεπον ἰητῆρες.
<quint. smyrn. 10.255> Τρῶες δ' εἰς ἑὸν ἄστυ κίον: Δαναοὶ δ' ἐπὶ νῆας
<quint. smyrn. 10.256> κυανέας ἀφίκοντο θοῶς: τοὺς γάρ ῥα κυδοιμοῦ
<quint. smyrn. 10.257> νύξ ἀπέπαυσε μέλαινα, μόγον δ' ἐξείλετο γυίων
<quint. smyrn. 10.258> ὕπνον ἐπὶ βλεφάροισι πόνου ἀλκτῆρα χέασα.
<quint. smyrn. 10.259> ἀλλ' οὐχ ὕπνος ἔμαρπτε θοὸν Πάριν ἄχρις ἐς ἠώ:
<quint. smyrn. 10.260> οὐ γάρ οἵ τις ἄλαλκε λιλαιομένων περ ἀμύνειν
<quint. smyrn. 10.261> παντοίοις ἀκέεσσιν, ἐπεί ῥά οἱ αἴσιμον ἦεν
<quint. smyrn. 10.262> Οἰνώνης ὑπὸ χερσὶ μόρον καὶ κῆρας ἀλύξαι,
<quint. smyrn. 10.263> ἢν ἐθέλῃ: ὁ δ' ἄρ' αἶψα θεοπροπίῃσι πιθήσας
<quint. smyrn. 10.264> ἤιεν οὐκ ἐθέλων: ὀλοὴ δέ μιν ἦγεν ἀνάγκη
<quint. smyrn. 10.265> κουριδίης εἰς ὦπα: λυγροί γε μὲν ἀντιόωντες
<quint. smyrn. 10.266> κὰκ κορυφῆς ὄρνιθες ἀΰτεον, οἱ δ' ἀνὰ χεῖρα
<quint. smyrn. 10.267> σκαιὴν ἀΐσσοντες: ὁ δέ σφεας ἄλλοτε μέν που
<quint. smyrn. 10.268> δείδιεν εἰσορόων, ὁτὲ δ' ἀκράαντα πέτεσθαι
<quint. smyrn. 10.269> ἔλπετο: τοὶ δέ οἱ αἰνὸν ὑπ' ἄλγεσι φαῖνον ὄλεθρον.
<quint. smyrn. 10.270> ἷξε δ' ἐς Οἰνώνην ἐρικυδέα: τὸν δ' ἐσιδοῦσαι
<quint. smyrn. 10.271> ἀμφίπολοι θάμβησαν ἀολλέες ἠλὲ δαὶ αὐτὴ
<quint. smyrn. 10.272> Οἰνώνη: ὁ δ' ἄρ' αἶψα πέσεν παρὰ ποσσὶ γυναικὸς,
<quint. smyrn. 10.272a> λυγρῇ ὑπ' ὠτειλῇ δεδμημένος, ἥ οἱ ἄεξεν
<quint. smyrn. 10.273> ἀμφὶ μέλαιν' ἐφύπερθε καὶ ἔνδοθι μέχρις ἱκέσθαι
<quint. smyrn. 10.274> μυελὸν ἐς λιπόωντα δι' ὀστέου, οὕνεκα νηδὺν
<quint. smyrn. 10.275> φάρμακον αἰνὸν ἔπυθε κατ' οὐτάμενον χρόα φωτός.
<quint. smyrn. 10.276> τείρετο δὲ στυγερῇ βεβολημένος ἦτορ ἀνίῃ:
<quint. smyrn. 10.277> ὡς δ' ὅτε τις νούσῳ τε καὶ ἀργαλέῃ μέγα δίψῃ
<quint. smyrn. 10.278> αἰθόμενος κραδίην ἀδινὸν κέαρ αὐαίνηται,
<quint. smyrn. 10.279> ὅν τε περιζείουσα χολὴ φλέγει, ἀμφὶ δὲ νωθὴς
<quint. smyrn. 10.280> ψυχή οἱ πεπότητ' ἐπὶ χείλεσιν αὐαλέοισιν
<quint. smyrn. 10.281> ἀμφότερον βιότου τε καὶ ὕδατος ἱμείρουσα:
<quint. smyrn. 10.282> ὣς τοῦ ὑπὸ στέρνοισι καταίθετο θυμὸς ἀνίῃ:
<quint. smyrn. 10.283> καί ῥ' ὀλιγοδρανέων τοῖον ποτὶ μῦθον ἔειπεν:
<quint. smyrn. 10.284> “ὦ γύναι αἰδοίη, μὴ δή νύ με τειρόμενόν περ
<quint. smyrn. 10.285> ἐχθήρῃς, ἐπεὶ ἄρ σε πάρος λίπον ἐν μεγάροισι
<quint. smyrn. 10.286> χήρην, οὐκ ἐθέλων περ: ἄγον δέ με Κῆρες ἄφυκτοι
<quint. smyrn. 10.287> εἰς ̔Ελένην, ἧς εἴθε πάρος λεχέεσσι μιγῆναι
<quint. smyrn. 10.288> σῇσιν ἐν ἀγκοίνῃσι θανὼν ἀπὸ θυμὸν ὄλεσσα.
<quint. smyrn. 10.289> ἀλλ' ἄγε, πρός τε θεῶν, οἵ τ' οὐρανὸν ἀμφινέμονται,
<quint. smyrn. 10.290> πρός τε τεῶν λεχέων καὶ κουριδίης φιλότητος,
<quint. smyrn. 10.291> ἤπιον ἔνθεο θυμόν, ἄχος δ' ἀλεγεινὸν ἄλαλκε
<quint. smyrn. 10.292> φάρμακ' ἀλεξήσοντα καθ' ἕλκεος οὐλομένοιο
<quint. smyrn. 10.293> θεῖσα, τά μοι μεμόρηται ἀπωσέμεν ἄλγεα θυμοῦ,
<quint. smyrn. 10.294> ἢν ἐθέλῃς: σῇσιν γὰρ ἐπὶ φρεσίν, εἴτε σαῶσαι
<quint. smyrn. 10.295> μήδεαι ἐκ θανάτοιο δυσηχέος, εἴτε καὶ οὐκί:
<quint. smyrn. 10.296> ἀλλ' ἐλέαιρε τάχιστα καὶ ὠκυμόρων σθένος ἰῶν
<quint. smyrn. 10.297> ἐξάκες', ἕως μοι ἔτ' ἀμφὶ μένος καὶ γυῖα τέθηλε:
<quint. smyrn. 10.298> μηδέ τί με ζήλοιο λυγροῦ μεμνημένη ἔμπης
<quint. smyrn. 10.299> καλλείψῃς θανέεσθαι ἀμειλίκτῳ ὑπὸ πότμῳ
<quint. smyrn. 10.300> πὰρ ποσὶ σοῖσι πεσόντα: λιταῖς δ' ἀποθύμια ῥέξεις,
<quint. smyrn. 10.301> αἵ ῥα καὶ αὐταὶ Ζηνὸς ἐριγδούποιο θύγατρες
<quint. smyrn. 10.302> εἰσί, καὶ ἀνθρώποισιν ὑπερφιάλοις κοτέουσαι
<quint. smyrn. 10.303> ἐξόπιθε στονόεσσαν ἐπιθύνουσιν ̓Εριννὺν
<quint. smyrn. 10.304> καὶ χόλον, ἀλλὰ σύ, πότνα, κακὰς ἀπὸ Κῆρας ἔρυκε
<quint. smyrn. 10.305> ἐσσυμένως, εἰ καί τι παρήλιτον ἀφραδίῃσιν.”
<quint. smyrn. 10.306> ὣς ἄρ' ἔφη: τῆς δ' οὔτι φρένας παρέπεισε κελαινάς,
<quint. smyrn. 10.307> ἀλλά ἑ κερτομέουσα μέγ' ἀχνύμενον προσέειπε:
<quint. smyrn. 10.308> “τίπτε μοι εἰλήλουθας, ἐναντίον, ἥν ῥα πάροιθεν
<quint. smyrn. 10.309> κάλλιπες ἐν μεγάροισιν ἀάσπετα κωκύουσαν
<quint. smyrn. 10.310> εἵνεκα Τυνδαρίδος πολυκηδέος, ᾗ παριαύων
<quint. smyrn. 10.311> τέρπεο καγχαλόων, ἐπεὶ ἦ πολὺ φερτέρη ἐστὶν
<quint. smyrn. 10.312> τῆς σέο κουριδίης: τὴν γὰρ φάτις ἔμμεν ἀγήρω:
<quint. smyrn. 10.313> κείνην ἐσσυμένως γουνάζεο, μηδέ νύ μοί περ
<quint. smyrn. 10.314> δακρυόεις ἐλεεινὰ καὶ ἀλγινόεντα παραύδα:
<quint. smyrn. 10.315> αἴ γάρ μοι μέγα θηρὸς ὑπὸ κραδίῃ μένος εἴη
<quint. smyrn. 10.316> δαρδάψαι δέο σάρκας, ἔπειτα δέ θ' αἷμα λαφύξαι,
<quint. smyrn. 10.317> οἷά με πήματ' ἔοργας ἀτασθαλίῃσι πιθήσας.
<quint. smyrn. 10.318> σχέτλιε, ποῦ νύ τοί ἐστιν ἐϋστέφανος Κυθέρεια;
<quint. smyrn. 10.319> πῇ δὲ πέλει γαμβροῖο λελασμένος ἀκάματος Ζεύς;
<quint. smyrn. 10.320> τοὺς ἔχ' ἀοσσητῆρας: ἐμῶν δ' ἀπὸ τῆλε μελάθρων
<quint. smyrn. 10.321> χάζεο, καὶ μακάρεσσι καὶ ἀνδράσι πῆμ' ἀλεγεινόν:
<quint. smyrn. 10.322> σεῖο γὰρ εἵνεκ', ἀλιτρέ, καὶ ἀθανάτους ἕλε πένθος,
<quint. smyrn. 10.323> τοὺς μὲν ἐφ' υἱωνοῖς, τοὺς δ' υἱάσιν ὀλλυμένοισιν.
<quint. smyrn. 10.324> ἀλλά μοι ἔρρε δόμοιο καὶ εἰς ̔Ελένην ἀφίκανε,
<quint. smyrn. 10.325> ἧς σε χρεὼν νυκτός τε ταὶ ἤματος ἀσχαλόωντα
<quint. smyrn. 10.326> τρύζειν πὰρ λεχέεσσι πεπαρμένον ἄλγεϊ λυγρῷ
<quint. smyrn. 10.327> εἰσόκε ς' ἰήνειεν ἀνιηρῶν ὀδυνάων.”
<quint. smyrn. 10.328> ὣς φαμένη γοόωντα φίλων ἀπέπεμπε μελάθρων,
<quint. smyrn. 10.329> νηπίη: οὐδ' ἄρ' ἐφράσσαθ' ἑὸν μόρον: ἦ γὰρ ἔμελλον
<quint. smyrn. 10.330> κείνου ἀποφθιμένοιο καὶ αὐτῇ Κῆρες ἕπεσθαι
<quint. smyrn. 10.331> ἐσσυμένως: ὣς γάρ οἱ ἐπέκλωσεν Διὸς Αἶσα.
<quint. smyrn. 10.332> τὸν δ' ἄρ' ἀπεσσύμενον λασίης ὑπὲρ ἄκριας ̓́Ιδης
<quint. smyrn. 10.332a> οἶμον ἐς ἐσχατιήν, ὄθι μιν μόρος αἰνὸς ἄγεσκε
<quint. smyrn. 10.333> λυγρὸν ἐπισκάζοντα καὶ ἀχνύμενον μέγα θυμῷ
<quint. smyrn. 10.334> ̔́Ηρη τ' εἰσενόησε καὶ ἄμβροτον ἦτορ ἰάνθη,
<quint. smyrn. 10.335> ἑζομένη κατ' ̓́Ολυμπον, ὅπῃ Διὸς ἔπλετ' ἀλωὴ.
<quint. smyrn. 10.336> καί ῥά οἱ ἀμφίπολοι πίσυρες σχεδὸν ἑδριόωντο,
<quint. smyrn. 10.337> τάς ποτ' ἄρ' ̓Ηελίῳ χαροπὴ δμηθεῖσα Σελήνη
<quint. smyrn. 10.338> γείνατ' ἀν' οὐρανὸν εὐρὺν ἀτειρέας, οὐδὲν ὁμοίας
<quint. smyrn. 10.339> ἀλλήλαις: μορφῇ δὲ διέκριθεν ἄλλη ἀπ' ἄλλης:
<quint. smyrn. 10.339a> πρώτη μὲν θέρεος καματώδεος ἔλλαχε μοῖραν,
<quint. smyrn. 10.340> ἡ δ' ἑτέρη χειμῶνι καὶ αἰγοκερῆι μέμηλε:
<quint. smyrn. 10.340a> εἴαρι δ' αὖ τριτάτη, τετράτη δ' ἐπιτέρπετ' ὀπώρῃ:
<quint. smyrn. 10.341> τέτρασι γὰρ μοίρῃσι βροτῶν διαμείβεται αἰών,
<quint. smyrn. 10.342> ἃς κεῖναι ἐφέπουσιν ἀμοιβαδόν: ἀλλὰ τὰ μέν που
<quint. smyrn. 10.343> αὐτῷ Ζηνὶ μέλοιτο κατ' οὐρανόν: αἱ ὀάριζον
<quint. smyrn. 10.344> ὁππόσα λοίγιος Αἶσα περὶ φρεσὶν οὐλομένῃσι
<quint. smyrn. 10.345> μήδετο, Τυνδαρίδος στυγερὸν γάμον ἐντύνουσα
<quint. smyrn. 10.346> Δηιφόβῳ, καὶ μῆνιν ἀνιηρὴν ̔Ελένοιο
<quint. smyrn. 10.347> καὶ χόλον ἀμφὶ γυναικός, ὅπως τέ μιν υἷες ̓Αχαιῶν
<quint. smyrn. 10.348> ἤμελλον μάψαντες ἐν ὑψηλοῖσιν ὄρεσσι
<quint. smyrn. 10.349> χωόμενον Τρώεσσι θοὰς ἐπὶ νῆας ἄγεσθαι,
<quint. smyrn. 10.350> ὥς τέ οἱ ἐννεσίῃσι κραταιοῦ Τυδέος υἱὸς
<quint. smyrn. 10.351> ἑσπομένου ̓Οδυσῆος ὑπὲρ μέγα τεῖχος ὀρούσας
<quint. smyrn. 10.352> ̓Αλκαθόῳ στονόεντα φέρειν ἤμελλεν ὄλεθρον
<quint. smyrn. 10.353> ἁρπάξας ἐθέλουσαν ἐΰφρονα Τριτογένειαν,
<quint. smyrn. 10.354> ἥ τ' ἔρυμα πτόλιός τε καὶ αὐτῶν ἔπλετο Τρώων:
<quint. smyrn. 10.355> οὐδὲ γὰρ οὐδὲ θεῶν τις ἀπειρέσιον χαλεπήνας
<quint. smyrn. 10.356> ἔσθενεν ὄλβιον ἄστυ διαπραθέειν Πριάμοιο
<quint. smyrn. 10.357> ἀθανάτης ἔμπροσθεν ἀκηδέος ἐμβεβαυίης:
<quint. smyrn. 10.358> οὐδέ οἱ ἄμβροτον εἶδος ἐτεκτήναντο σιδήρῳ
<quint. smyrn. 10.359> ἀνέρες, ἀλλά μιν αὐτὸς ἀπ' Οὐλύμποιο Κρονίων
<quint. smyrn. 10.360> κάββαλεν ἐς Πριάμοιο πολυχρύσοιο πόληα.
<quint. smyrn. 10.361> καὶ τὰ μὲν ὣς ὀάριζε Διὸς δάμαρ ἀμφιπόλοισιν,
<quint. smyrn. 10.362> ἄλλα τε πόλλ' ἐπὶ τοῖσι. Πάριν δ' ἄρα θυμὸς ἐν ̓́Ιδῃ
<quint. smyrn. 10.363> κάλλιπεν, οὐδ' ̔Ελένη μιν ἐσέδρακε νοστήσαντα:
<quint. smyrn. 10.364> ἀμφὶ δέ μιν Νύμφαι μέγ' ἐκώκυον, οὕνεκ' ἄρ' αὐτοῦ
<quint. smyrn. 10.365> εἰσέτι που μέμνηντο κατὰ φρένας, ὅσσα πάροιθεν
<quint. smyrn. 10.366> ἐξέτι νηπιάχοιο συναγρομένῃς ὀάριζε:
<quint. smyrn. 10.367> σὺν δέ σφιν μύροντο βοῶν θοοὶ ἀγροιῶται
<quint. smyrn. 10.368> ἀχνύμενοι κατὰ θυμόν: ἐπεστενάχοντο δὲ βῆσσαι.
<quint. smyrn. 10.369> καὶ τότε δὴ Πριάμοιο πολυτλήτοιο γυναικὶ
<quint. smyrn. 10.370> δεινὸν ̓Αλεξάνδροιο μόρον φάτο βουκόλος ἀνήρ:
<quint. smyrn. 10.371> τῆς δ' ἄφαρ, ὡς ἐσάκουσε, τρόμῳ περιπάλλετο θυμός,
<quint. smyrn. 10.372> γυῖα δ' ὑπεκλάσθησαν: ἔπος δ' ὀλοφύρατο τοῖον:
<quint. smyrn. 10.373> “ὤλεό μοι, φίλε τέκνον, ἐμοὶ δ' ἐπὶ πένθεϊ πένθος
<quint. smyrn. 10.374> κάλλιπες αἰὲν ἄφυκτον, ἐπεὶ πολὺ φέρτατος ἄλλων
<quint. smyrn. 10.375> παίδων ἔσκες ἐμεῖο μεθ' ̔́Εκτορα: τῷ νύ σε λυγρὴ
<quint. smyrn. 10.376> κλαύσομαι, εἰσόκε μοι κραδίῃ ἔνι πάλλεται ἦτορ:
<quint. smyrn. 10.377> οὐ γὰρ ἄνευ μακάρων τάδε πάσχομεν, ἀλλά τις Αἶσα
<quint. smyrn. 10.378> μήδετο λοίγια ἔργα, τὰ μὴ ὤφειλον ὀτλῆσαι,
<quint. smyrn. 10.379> ἀλλ' ἔθανον τὸ πάροιθεν ἐν εἰρήνῃ τε καὶ ὄλβῳ:
<quint. smyrn. 10.379a> νῦν δ' ἐπὶ πήματι πῆμα μετ' ὄμμασι δέρκομαι αἰεὶ
<quint. smyrn. 10.380> ἐλπομένη καὶ ἔτ' ἄλλα κακώτερα θηήσασθαι,
<quint. smyrn. 10.381> παῖδας μὲν κταμένους, κεραϊζομένην δὲ πόληα
<quint. smyrn. 10.382> καὶ πυρὶ δαιομένην Δαναῶν ὑπὸ καρτεροθύμων,
<quint. smyrn. 10.383> σύν τε νυοὺς θύγατράς τε μετὰ Τρωῇσι καὶ ἄλλαις
<quint. smyrn. 10.384> ἑλκομένας ἅμα παισὶ δορυκτήτῳ ὑπ' ἀνάγκῃ.”
<quint. smyrn. 10.385> ὣς φάτο κωκύουσα: πόσις δέ οἱ οὔ τι πέπυστο:
<quint. smyrn. 10.386> ἀλλ' ὁ παρ' ̔́Εκτορος ἧστο τάφῳ ἐπὶ δάκρυα χεύων,
<quint. smyrn. 10.387> οὕνεκ' ἄριστος ἔην καὶ ἐρύετο δούρατι πάτρην:
<quint. smyrn. 10.388> τοῦ πέρι πευκαλίμας ἀχέων φρένας οὔ τι πέπυστο.
<quint. smyrn. 10.389> ἀλλ' ̔Ελένη μάλα πολλὰ διηνεκέως γοόωσα
<quint. smyrn. 10.390> ἄλλα μὲν ἐν Τρώεσσιν ὀΰτεεν, ἄλλα δέ οἱ κῆρ
<quint. smyrn. 10.391> ἐν κραδίῃ μενέαινε: φίλον δ' ἀνὰ θυμὸν ἔειπεν:
<quint. smyrn. 10.392> “ἆνερ, ἐμοὶ καὶ Τρωσὶ καὶ αὐτῷ σοὶ μέγα πῆμα,
<quint. smyrn. 10.393> ὤλεο λευγαλέως: ἐμὲ δ' ἐν στυγερῇ κακότητι
<quint. smyrn. 10.394> κάλλιπες ἐλπομένην ὀλοώτερα πήματ' ἰδέσθαι.
<quint. smyrn. 10.395> ὡς ὄφελόν μ' ̔́Αρπυιαι ἀνηρείψαντο πάροιθεν,
<quint. smyrn. 10.396> ὁππότε σοίγ' ἑπόμην ὀλοῇ ὑπὸ δαίμονος Αἴσῃ:
<quint. smyrn. 10.397> νῦν δ' ἄρα καὶ σοὶ πῆμα θεοὶ δόσαν ἠδ' ἐμοὶ αὐτῇ
<quint. smyrn. 10.398> αἰνομόρῳ: πάντες δέ μ' ἀάσπετον ἐρρίγασι,
<quint. smyrn. 10.399> πάντες δ' ἐχθαίρουσιν ἐμόν κέαρ: οὐδέ πῃ οἶδα
<quint. smyrn. 10.400> ἐκφυγέειν: εἰ γάρ κε φύγω Δαναῶν ἐς ὅμιλον,
<quint. smyrn. 10.401> αὐτίκ' ἀεικίσσουσιν ἐμὸν δέμας: εἰ δέ κε μίμνω,
<quint. smyrn. 10.402> Τρῶες καὶ Τρωαί με περισταδὸν ἄλλοθεν ἄλλοι
<quint. smyrn. 10.403> αἶψα διαρραίσουσι: νέκυν δ' οὐ γαῖα καλύψει,
<quint. smyrn. 10.404> ἀλλὰ κύνες δάψουσι καὶ οἰωνῶν θοὰ φῦλα:
<quint. smyrn. 10.405> ὡς ὄφελόν μ' ἕλεν Αἶσα, πάρος τάδε πήματ' ἰδέσθαι.”
<quint. smyrn. 10.406> ὣς ἔφατ', οὔτι γοῶσα πόσιν τόσον, ὁππόσον αὐτῆς
<quint. smyrn. 10.407> μύρετ' ἀλιτροσύνης μεμνημένη: ἀμφὶ δὲ Τρωαὶ
<quint. smyrn. 10.408> ὡς κεῖνον στενάχοντο, μετὰ φρεσὶ δ' ἄλλα μενοίνων,
<quint. smyrn. 10.409> αἱ μὲν ὑπὲρ τοκέων μεμνημέναι, αἱ δὲ καὶ ἀνδρῶν,
<quint. smyrn. 10.410> αἱ δ' ἄρ' ὑπὲρ παίδων, αἱ δὲ γνωτῶν ἐριτίμων.
<quint. smyrn. 10.411> οἴη δ' ἐκ θυμοῖο δαΐζετο κυδαλίμοιο
<quint. smyrn. 10.412> Οἰνώνη: ἀλλ' οὔτι μετὰ Τρωῇσιν ἐοῦσα
<quint. smyrn. 10.413> κώκυεν, ἀλλ' ἀπάνευθεν ἐνὶ σφετέροισι μελάθροις
<quint. smyrn. 10.414> κεῖτο βαρυστενάχουσα παλαιοῦ λέκτρῳ ἀκοίτεω.
<quint. smyrn. 10.415> οἵη δ' ἐν ξυλόχοισι περιτρέφεται κρύσταλλος
<quint. smyrn. 10.416> αἰπυτάτων ὀρέων, ἥ τ' ἄγκεα πολλὰ παλύνει
<quint. smyrn. 10.417> χευαμένη ζεφύροιο καταιγίσιν: ἡ δ' ἄρ' ὑπ' Εὔρῳ
<quint. smyrn. 10.417a> ἠελίῳ τε χιὼν κατατήκεται ἀμφὶ δὲ μακραὶ
<quint. smyrn. 10.418> ἄκριες ὑδρηλῇσι κατειβόμεναι λιβάδεσσι
<quint. smyrn. 10.419> δεύονθ', ἡ δὲ νάπῃσιν ἀπειρεσίη περ ἐοῦσα
<quint. smyrn. 10.420> πίδακος ἐσσυμένης κρυερὸν περιτήκεται ὕδωρ:
<quint. smyrn. 10.421> ὣς ἥ γ' ἀσχαλόωσα μέγα στυγερῇ ὑπ' ἀνίῃ
<quint. smyrn. 10.422> τήκετ' ἀκηχεμένη πόσιος περὶ κουριδίοιο.
<quint. smyrn. 10.423> αἰνὰ δ' ἀναστενάχουσα φίλον προσελέξατο θυμόν:
<quint. smyrn. 10.424> “ὤ μοι ἀτασθαλίης, ὤ μοι στυγεροῦ βιότοιο,
<quint. smyrn. 10.425> ἣ πόσιν ἀμφαγάπησα δυσάμμορον, ᾧ σὺν ἐώλπειν
<quint. smyrn. 10.426> γήραϊ τειρομένη βιότου κλυτὸν οὐδὸν ἱκέσθαι
<quint. smyrn. 10.427> αἰὲν ὁμοφρονέουσα: θεοὶ δ' ἑτέρωσε βάλοντο:
<quint. smyrn. 10.428> ὥς μ' ὄφελόν ποτε Κῆρες ἀνηρείψαντο μέλαιναι,
<quint. smyrn. 10.429> ὁππότε νόσφιν ἔμελλον ̓Αλεξάνδροιο πέλεσθαι:
<quint. smyrn. 10.430> ἀλλὰ καὶ εἰ ζωός μ' ἔλιπεν, μέγα τλήσομαι ἔργον
<quint. smyrn. 10.431> ἀμφ' αὐτῷ θανέειν, ἐπεὶ οὔτι μοι εὔαδεν ἠώς.”
<quint. smyrn. 10.432> ὣς φαμένης ἐλεεινὰ κατὰ βλεφάροιιν ἔχυντο
<quint. smyrn. 10.433> δάκρυα, κουριδίοιο δ' ἀναπλήσαντος ὄλεθρον
<quint. smyrn. 10.434> μνωομένη, ἅτε κηρὸς ὑπαὶ πυρί, τήκετο λάθρῃ,
<quint. smyrn. 10.435> ἅζετο γὰρ πατέρα σφὸν ἰδ' ἀμφιπόλους εὐπέπλους,
<quint. smyrn. 10.436> μέχρις ἐπὶ χθόνα δῖαν ἀπ' εὐρέος ὠκεανοῖο
<quint. smyrn. 10.437> νὺξ ἐχύθη, μερόπεσσι λύσιν καμάτοιο φέρουσα.
<quint. smyrn. 10.438> καί ῥα τόθ' ὑπνώοντος ἐνὶ μεγάροισι τοκῆος
<quint. smyrn. 10.439> καὶ δμώων, πυλεῶνας ἀναρρήξασα μελάθρων
<quint. smyrn. 10.440> ἔκθορεν, ἠΰτ' ἄελλα: φέρον δέ μιν ὠκέα γυῖα:
<quint. smyrn. 10.441> ὡς δ' ὅτ' ἀν' οὔρεα πόρτιν ἐρασσαμένην μέγα ταύρου
<quint. smyrn. 10.442> θυμὸς ἐποτρύνει ποσὶ καρπαλίμοισι φέρεσθαι
<quint. smyrn. 10.443> ἐσσυμένως, ἡ δ' οὔτι λιλαιομένη φιλότητος
<quint. smyrn. 10.444> ταρβεῖ βουκόλον ἄνδρα, φέρει δέ μιν ἄσχετος ὁρμή,
<quint. smyrn. 10.445> εἴ που ἐνὶ ξυλόχοισιν ὁμήθεα ταῦρον ἴδοιτο:
<quint. smyrn. 10.446> ὣς ἡ ῥίμφα θέουσα διήνυε μακρὰ κέλευθα
<quint. smyrn. 10.447> διζομένη τάχα ποσσὶ πυρῆς ἐπιβήμεναι αἰνῆς.
<quint. smyrn. 10.448> οὐδέ τί οἱ κάμε γούνατ': ἐλαφρότεροι δ' ἐφέροντο
<quint. smyrn. 10.449> ἐσσυμένης πόδες αἰέν: ἔπειγε γὰρ οὐλομένη Κὴρ
<quint. smyrn. 10.450> καὶ Κύπρις: οὐδέ τι θῆρας ἐδείδιε λαχνήεντας
<quint. smyrn. 10.451> ἀντομένους ὑπὸ νύκτα, πάρος μέγα πεφρικυῖα:
<quint. smyrn. 10.452> πᾶσα δέ οἱ λασίων ὀρέων ἐστείβετο πέτρη
<quint. smyrn. 10.453> καὶ κρημνοί, πᾶσαι δὲ διεπρήσσοντο χαράδραι.
<quint. smyrn. 10.454> τὴν δέ που εἰσορόωσα τόθ' ὑψόθι δῖα Σελήνη
<quint. smyrn. 10.455> μνησαμένη κατὰ θυμὸν ἀμύμονος ̓Ενδυμίωνος
<quint. smyrn. 10.456> πολλὰ μάλ' ἐσσυμένην ὀλοφύρατο: καί οἱ ὕπερθε
<quint. smyrn. 10.457> λαμπρὸν παμφανόωσα μακρὰς ἀνέφαινε κελεύθους.
<quint. smyrn. 10.458> ἵκετο δ' ἐμβεβαυῖα δι' οὔρεος, ᾗχι καὶ ἄλλαι
<quint. smyrn. 10.459> νύμφαι ̓Αλεξάνδροιο πυρὴν περικωκύεσκον.
<quint. smyrn. 10.460> τὸν δ' ἔτι που κρατερὸν πῦρ ἄμφεχεν, οὕνεκ' ἄρ' αὐτῷ
<quint. smyrn. 10.461> μηλονόμοι ξυνιόντες ἀπ' οὔρεος ἄλλοθεν ἄλλοι
<quint. smyrn. 10.462> ὕλην θεσπεσίην παρενήνεον, ἦρα φέροντες
<quint. smyrn. 10.463> ὑστατίην καὶ πένθος ὁμῶς ἑτάρῳ καὶ ἄνακτι,
<quint. smyrn. 10.464> κλαίοντες μάλα πολλὰ περισταδόν: ἡ δέ μιν οὔτι,
<quint. smyrn. 10.465> ἀμφαδὸν ὡς ἄθρησε, γοήσατο τειρομένη περ,
<quint. smyrn. 10.466> ἀλλὰ καλυψαμένη περὶ φάπεϊ καλὰ πρόσωπα
<quint. smyrn. 10.467> αἶψα πυρῇ ἐνέπαλτο: γόον δ' ἄρα πουλὺν ὄρινε:
<quint. smyrn. 10.468> καίετο δ' ἀμφὶ πόσει: νύμφαι δέ μιν ἄλλοθεν ἄλλαι
<quint. smyrn. 10.469> θάμβεον, εὖτ' ἐσίδοντο μετ' ἀνέρι πεπτηυῖαν:
<quint. smyrn. 10.470> καί τις ἑὸν κατὰ θυμὸν ἔπος ποτὶ τοῖον ἔειπεν:
<quint. smyrn. 10.471> “ἀτρεκέως Πάρις ἦεν ἀτάσθαλος, ὃς μάλα κεδνὴν
<quint. smyrn. 10.472> κάλλιπε κουριδίην καὶ ἀνήγαγε μάργον ἄκοιτιν
<quint. smyrn. 10.473> οἷ αὐτῷ καὶ Τρωσὶ καὶ ἄστεϊ λοίγιον ἄλγος,
<quint. smyrn. 10.474> νήπιος: οὐδ' ἀλόχοιο περίφρονος ἅζετο θυμὸν
<quint. smyrn. 10.475> τειρομένης, ἥπερ μιν ὑπὲρ φάος ἠελίοιο
<quint. smyrn. 10.476> καίπερ ἀπεχθαίροντα καὶ οὐ φιλέοντα τίεσκεν.”
<quint. smyrn. 10.477> ὣς ἄρ' ἔφη Νύμφη τις ἀνὰ φρένας: οἱ δ' ἐνὶ μέσσῃ
<quint. smyrn. 10.478> πυρκαϊῇ καίοντο λελασμένοι ̔Ηριγενείης:
<quint. smyrn. 10.479> ἀμφὶ δὲ βουκόλοι ἄνδρες ἐθάμβεον, εὖτε πάροιθεν
<quint. smyrn. 10.480> ̓Αργεῖοι θάμβησαν ἀολλέες ἀθρήσαντες
<quint. smyrn. 10.481> Εὐάδνην Καπανῆος ἐπεκχυμένην μελέεσσιν
<quint. smyrn. 10.482> ἀμφὶ πόσιν δμηθέντα Διὸς στονόεντι κεραυνῷ.
<quint. smyrn. 10.483> ἀλλ' ὁπότ' ἀμφοτέρους ὀλοὴ πυρὸς ἤνυσε ῥιπὴ
<quint. smyrn. 10.484> Οἰνώνην τε Πάριν τε, μιῇ δ' ὑποκάββαλε τέφπῃ,
<quint. smyrn. 10.485> δὴ τότε πυρκαϊὴν οἴνῳ σβέσαν: ὀστέα δ' αὐτῶν
<quint. smyrn. 10.486> χρυσέῳ ἐν κρητῆρι θέσαν: περὶ δέ σφισι σῆμα
<quint. smyrn. 10.487> ἐσσυμένως τεύξαντο: θέσαν δ' ἄρα δοιὼ ὕπερθε
<quint. smyrn. 10.488> στήλας, αἵπερ ἔασι τετραμμέναι ἄλλυδις ἄλλη.
<quint. smyrn. 10.489> ζῆλον ἐπ' ἀλλήλῃσιν ἔτι στονόεντα φέρουσαι.
<quint. smyrn. 11.1> Τρωαὶ δὲ στενάχοντο κατὰ πτόλιν, οὐδ' ἐδύναντο
<quint. smyrn. 11.2> ἐλθέμεναι ποτὶ τύμβον, ἐπεὶ μάλα τηλόθ' ἔκειτο
<quint. smyrn. 11.3> ἄστεος αἰπεινοῖο: νέοι δ' ἔκτοσθε πόληος
<quint. smyrn. 11.4> νωλεμέως πονέοντο: μάχη δ' οὐ λῆγε φόνοιο,
<quint. smyrn. 11.5> καίπερ ̓Αλεξάνδροιο δεδουπότος, οὕνεκ' ̓Αχαιοὶ
<quint. smyrn. 11.6> Τρωσὶν ἐπεσσεύοντο ποτὶ πτόλιν, οἱ δὲ καὶ αὐτοὶ
<quint. smyrn. 11.7> τείχεος ἤιον ἐκτός ἐπεί σφεας ἦγεν ἀνάγκη:
<quint. smyrn. 11.8> ἐν γὰρ δὴ μέσσοισιν ̓́Ερις στονόεσσά τ' ̓Ενυὼ
<quint. smyrn. 11.9> στρωφῶντ', ἀργαλέῃσιν ̓Εριννύσιν εἴκελαι ἄντην,
<quint. smyrn. 11.10> ἄμφω ἀπὸ στομάτων ὀλοὸν πνείουσαι ὄλεθρον:
<quint. smyrn. 11.11> ἀμφ' αὐτοῖσι δὲ Κῆρες ἀναιδέα θυμὸν ἔχουσαι
<quint. smyrn. 11.12> ἀργαλέως μαίνοντο: φόβος δ' ἑτέρωθι καὶ ̓́Αρης
<quint. smyrn. 11.13> λαοὺς ὀτρύνεσκον: ἐφέσπετο δέ σφισι Δεῖμος
<quint. smyrn. 11.14> φοινήεντι λύθρῳ πεπαλαγμένος, ὄφρα ἑ φῶτες
<quint. smyrn. 11.15> οἱ μὲν καρτύνωνται ὁρώμενοι, οἱ δὲ φέβωνται:
<quint. smyrn. 11.16> πάντῃ δ' αἰγανέαι τε καὶ ἔγχεα καὶ βέλἐ ἀνδρῶν,
<quint. smyrn. 11.17> ἄλλυδις ἄλλα χέοντο κακοῦ μεμαῶτα φόνοιο:
<quint. smyrn. 11.18> ἀμφὶ δ' ἄρα σφίσι δοῦπος ἐρειδομένοισιν ὀρώρει,
<quint. smyrn. 11.19> μαρναμένων ἑκάτερθε κατὰ φθισήνορα χάρμην.
<quint. smyrn. 11.20> ̓́Ενθ' ἄρα Λαοδάμαντα Νεοπτόλεμος κατέπεφνεν,
<quint. smyrn. 11.21> ὃς τράφη ἐν Λυκίῃ Ξάνθου παρὰ καλὰ ῥέεθρα,
<quint. smyrn. 11.22> ὅν ποτ' ἐριγδούποιο Διὸς δάμαρ ἀνθρώποισι
<quint. smyrn. 11.23> Λητὼ δῖ̓ ἀνέφηνεν ἀναρρήξασα χέρεσσι
<quint. smyrn. 11.24> τρηχὺ πέδον Λυκίης ἐρικυδέος, ὁππόθ' ἑοῖο
<quint. smyrn. 11.25> θεσπεσίου τοκετοῖο πολυτλήτῃσιν ἀνίῃ
<quint. smyrn. 11.26> δάμναθ' ὑπ' ὠδίνεσσιν, ὅσην ὠδῖνες ἔγειρον.
<quint. smyrn. 11.27> τῷ δ' ἔπι Νῖρον ὄλεσσε βαλὼν ἀνὰ δηιοτῆτα
<quint. smyrn. 11.28> δουρὶ διὰ γναθμοῖο: πέρησε δέ οἱ στόμα χαλκὸς
<quint. smyrn. 11.29> γλῶσσάν τ' αὐδήεσσαν: ὁ δ' ἔγχεος ἄσχετον αἰχμὴν
<quint. smyrn. 11.30> ἄμφεχε βεβρυχώς: περὶ δ' ἔρρεεν αἷμα γένυσσι
<quint. smyrn. 11.31> φθεγγομένου: καὶ τὸν μὲν ὑπὸ κρατερῆς χερὸς ἀλκῇ
<quint. smyrn. 11.32> ἐγχείη στονόεσσα ποτὶ χθονὸς οὖδας ἔρεισε
<quint. smyrn. 11.33> δευόμενον θυμοῖο. βάλεν δ' Εὐήνορα δῖον
<quint. smyrn. 11.34> τυτθὸν ὑπὲρ λαπάρην, διὰ δ' ἤλασεν ἐς μέσον ἧπαρ
<quint. smyrn. 11.35> αἰχμήν: τῷ δ' ἀλεγεινὸς ἄφαρ συνέκυρσεν ὄλεθρος.
<quint. smyrn. 11.36> εἷλε δ' ἄρ' ̓Ιφιτίωνα καὶ ̔Ιππομέδοντα δάμασσε
<quint. smyrn. 11.37> Μαινάλου ὄβριμον υἷα, τὸν ̔Ωκυρόη τέκε Νύμφη
<quint. smyrn. 11.38> Σαγγαρίου ποταμοῖο παρὰ ῥόον: οὐδέ νυ τόν γε
<quint. smyrn. 11.39> δέξατο νοστήσαντα: κακὴ δέ ἑ Κὴρ ἀπάμερσε
<quint. smyrn. 11.40> παιδὸς ἀνιηρῶς, μέγα δ' υἱέος ἔμβαλε πένθος.
<quint. smyrn. 11.41> Αἰνείας δὲ Βρέμοντα καὶ ̓Ανδρόμαχον κατέπεφνεν,
<quint. smyrn. 11.42> ὃς τράφη ἐν Κνωσσῷ, ὁ δ' ἄρα ζαθέῃ ἐνὶ Λύκτῳ:
<quint. smyrn. 11.43> ἄμφω δ' εἰς ἕνα χῶρον ἀπ' ὠκυπόδων πέσον ἵππων:
<quint. smyrn. 11.44> καί ῥ' ὁ μὲν ἀσπαίρεσκε πεπαρμένος ἔγχεϊ μακρῷ
<quint. smyrn. 11.45> λαιμόν, ὁ δ' ἀλγινόεντος ἀνὰ κροτάφοιο θέμεθλα
<quint. smyrn. 11.46> χερμαδίῳ στονόεντι μάλα κρατερῆς ἀπὸ χειρὸς
<quint. smyrn. 11.47> βλήμενος ἐκπνείεσκε, μέλας δέ μιν ἄμφεχε πότμος.
<quint. smyrn. 11.48> ἵπποι δ' ἐπτοίηντο καὶ ἡνιόχων ἀπάνευθε
<quint. smyrn. 11.49> φεύγοντες πολλοῖσιν ἐνεπλάζοντο νέκυσσι:
<quint. smyrn. 11.50> καὶ τοὺς μὲν θεράποντες ἀμύμονος Αἰνείαο
<quint. smyrn. 11.51> μάρψαντες κεχάροντο φίλῃ περὶ ληίδι θυμόν.
<quint. smyrn. 11.52> ἔνθα Φιλοκτήτης ὀλοῷ βάλε Πείρασον ἰῷ
<quint. smyrn. 11.53> φεύγοντ' ἐκ πολέμοιο: διέθρισε δ' ἀγκύλα νεῦρα
<quint. smyrn. 11.54> γούνατος ἐξόπιθεν, κατὰ δ' ἔκλασεν ἀνέρος ὁρμήν:
<quint. smyrn. 11.55> καὶ τὸν μὲν Δαναῶν τις ὅτ' ἔδρακε γυιωθέντα
<quint. smyrn. 11.56> ἐσσυμένως ἀπάμερσε καρήατος ἄορι τύψας
<quint. smyrn. 11.57> ἀλγινόεντα τένοντα: κόλον δ' ὑπεδέξατο γαῖα
<quint. smyrn. 11.58> σῶμα: κάρη δ' ἀπάτερθε κυλινδομένη πεφόρητο
<quint. smyrn. 11.59> φωνῆς ἱεμένοιο: ταχὺς δ' ἅμ' ἀπέπτατο θυμός.
<quint. smyrn. 11.60> Πουλδάμας δὲ Κλέωνα καὶ Εὐρύμαχον βάλε δουρί,
<quint. smyrn. 11.61> οἱ Σύμηθεν ἵκανον ὑπὸ Νιρῆι ἄνακτι
<quint. smyrn. 11.62> ἄμφω ἐπιστάμενοι δόλον ἰχθύσι μητίσασθαι
<quint. smyrn. 11.63> αἰνοῦ ὑπ' ἀγκίστροιο, βαλέσθαι τ' εἰς ἅλα δῖαν
<quint. smyrn. 11.64> δίκτυα καὶ παλάμῃσι περιφραδέως ἀπὸ νηὸς
<quint. smyrn. 11.65> ἰθὺ καὶ αἶψα τρίαιναν ἐπ' ἰχθύσι νωμήσασθαι:
<quint. smyrn. 11.66> ἀλλ' οὔ σφιν τότε πῆμα θαλάσσια ἤρκεσεν ἔργα.
<quint. smyrn. 11.67> Εὐρύπυλος δὲ μενεπτόλεμος κτάνε φαίδιμον ̔́Ελλον,
<quint. smyrn. 11.68> τόν ῥα παρὰ λίμνῃ Γυγαίῃ γείνατο μήτηρ
<quint. smyrn. 11.69> Κλειτὼ καλλιπάρῃος: ὁ δ' ἐν κονίῃσι τανύσθη
<quint. smyrn. 11.70> πρηνής: τοῦ δ' ἀπάτερθεν ὁμῶς δόρυ κάππεσε μακρὸν
<quint. smyrn. 11.71> ὤμου ἀπὸ βριαροῖο κεκομμένη ἄορι λυγρῷ
<quint. smyrn. 11.72> χεὶρ ἔτι μαιμώωσα ποτὶ κλόνον ἔγχος ἀεῖραι
<quint. smyrn. 11.73> μαψιδίως: οὐ γάρ μιν ἀνὴρ εἰς ἔργον ἐνώμα,
<quint. smyrn. 11.74> ἀλλ' αὕτως ἤσπαιρεν ἅτε βλοσυροῖο δράκοντος
<quint. smyrn. 11.75> οὐρὴ ἀποτμηθεῖς' ἀναπάλλεται, οὐδέ οἱ ἀλκὴ
<quint. smyrn. 11.76> ἕσπεται ἐς πόνον αἰπύν, ἵνα χραύσαντα διώξῃ:
<quint. smyrn. 11.77> ὣς ἄρα δεξιτερὴ κρατερόφρονος ἀνδρὸς ἐς αἰχμὴν
<quint. smyrn. 11.78> ὥρμαινεν πονέεσθαι: ἀτὰρ μένος οὐκέτ' ὀπήδει.
<quint. smyrn. 11.79> αὐτὰρ ̓Οδυσσεὺς Αἶνον ἐνήρατο καὶ Πολύιδον
<quint. smyrn. 11.80> ἄμφω Κητείους, τὸν δούρατι, τὸν δ' ἀλεγεινῷ
<quint. smyrn. 11.81> ἄορι δῃώσας. Σθένελος δ' ἕλε δῖον ̓́Αβαντα
<quint. smyrn. 11.82> αἰγανέην προϊείς: ἡ δ' ἀσφαράγοιο διαπρὸ
<quint. smyrn. 11.83> ἐσσυμένη ἀλεγεινὸν ἐς ἰνίου ἦλθε τένοντα:
<quint. smyrn. 11.84> λῦσε δ' ἄρ' ἀνέρος ἦτορ, ὑπέκλασε δ' ἅψεα πάντα.
<quint. smyrn. 11.85> Τυδείδης δ' ἕλε Λαόδοκον, Μέλιον δ ̓ ̓Αγαμέμνων,
<quint. smyrn. 11.86> Δηίφοβος δὲ Δρύαντα καὶ ̓́Αλκιμον: αὐτὰρ ̓Αγήνωρ
<quint. smyrn. 11.87> Ιππασον ἐξενάριξεν ἀγακλειτόν περ ἐόντα,
<quint. smyrn. 11.88> ὅς ῥ' ἀπὸ Πηνειοῦ ποταμοῦ κίεν: οὐδ' ἐρατεινὰ
<quint. smyrn. 11.89> θρέπτρα τοκεῦσιν ἔδωκεν, ἐπεί ῥά μιν ἔκλασε δαίμων.
<quint. smyrn. 11.90> ἔνθα Θόας ἐδάμασσε Λάλον καὶ ἀγήνορα Λύγκον,
<quint. smyrn. 11.91> Μηριόνης δὲ Λυκῶνα, καὶ ̓Αρχίλοχον Μενέλαος,
<quint. smyrn. 11.92> ὅς ῥά τε Κωρυκίην ὑπὸ δειράδα ναιετάασκε
<quint. smyrn. 11.93> πέτρην θ' ̔Ηφαίστοιο περίφρονος, ἥ τε βροτοῖσι
<quint. smyrn. 11.94> θαῦμα πέλει: δὴ γάρ οἱ ἐναίθεται ἀκάματον πῦρ
<quint. smyrn. 11.95> ἄσβεστον νυκτός τε καὶ ἤματος: ἀμφὶ δ' ἄρ' αὐτῷ
<quint. smyrn. 11.96> φοίνικες θαλέθουσι, φέρουσι δ' ἀπείρονα καρπόν,
<quint. smyrn. 11.97> ῥίζης καιομένης ἅμα λάεσιν: ἀλλὰ τὸ μέν που
<quint. smyrn. 11.98> ἀθάνατοι τεύξαντο καὶ ἐσσομένοισιν ἰδέσθαι.
<quint. smyrn. 11.99> Τεῦκρος δ' ̔Ιππομέδοντος ἀμύμονος υἷα Μενοίτην
<quint. smyrn. 11.100> ἐσσυμένως ὥρμαινε βαλεῖν ἐπιόντα βελέμνῳ:
<quint. smyrn. 11.101> καί ῥα νόῳ καὶ χερσὶ καὶ ὄμμασιν ἰθύνεσκεν
<quint. smyrn. 11.102> ἰὸν ἀπὸ γναμπτοῖο κεράατος: ὃς δ' ἀλεγεινὸν
<quint. smyrn. 11.103> ἆλτο θοῆς ἀπὸ χειρὸς ἐς ἀνέρα: τῷ δ' ὕπο νευρὴ
<quint. smyrn. 11.104> εἰσέτι που κανάχιζεν: ὁ δ' ἀντίον ἀσπαίρεσκε
<quint. smyrn. 11.105> βλήμενος, οὕνεκα Κῆρες ὁμῶς φορέοντο βελέμνῳ
<quint. smyrn. 11.106> καίριον ἐς κραδίην, ὅθι περ νόος ἕζεται ἀνδρῶν
<quint. smyrn. 11.107> καὶ μένος, ὀτραλέαι δὲ ποτὶ μόρον εἰσὶ κέλευθοι.
<quint. smyrn. 11.108> Εὐρύαλος δ' ἄρα πολλὸν ἀπὸ στιβαρῆς βάλε χειρὸς
<quint. smyrn. 11.109> λᾶα μέγαν, Τρώων δὲ θοὰς ἐλέλιξε φάλαγγας:
<quint. smyrn. 11.110> ὡς δ' ὅτε τις γεράνοισι τανυφθόγγοισι χολωθεὶς
<quint. smyrn. 11.111> οὖρος ἀνὴρ πεδίοιο μέγ' ἀσχαλόων ἐπορούσῃ,
<quint. smyrn. 11.112> δινήσας περὶ κρατὶ θοῇ χερὶ νεῦρα βόεια
<quint. smyrn. 11.113> λᾶα βάλῃ κατέναντα, διασκεδάσῃ δ' ὑπὸ ῥοίζῳ
<quint. smyrn. 11.114> ἠέρι πεπταμένας δολιχὰς στίχας, αἱ δὲ φέβονται,
<quint. smyrn. 11.115> ἄλλη δ' εἰς ἑτέρην εἰλεύμεναι ἀΐσσουσι
<quint. smyrn. 11.116> κλαγγηδὸν μάλα πάγχυ, πάρος κατὰ κόσμον ἰοῦσαι:
<quint. smyrn. 11.117> ὣς ἄρα δυσμενέες φοβερὸν βέλος ἀμφεφόβηθεν
<quint. smyrn. 11.118> ὀβρίμου Εὐρυάλοιο: τὸ δ' οὐχ ἅλιον φέρε δαίμων,
<quint. smyrn. 11.119> ἀλλ' ἄρα σὺν πήληκι κάρη κρατεροῖο Μέλητος
<quint. smyrn. 11.120> θλάσσε περὶ γλήνῃστ: μόρος δ' ἐκίχανεν ἀρητός.
<quint. smyrn. 11.121> ἄλλος δ' ἄλλον ἔπεφνε, περιστεναχίζετο δ' αἶα:
<quint. smyrn. 11.122> ὡς δ' ὅτ' ἐπιβρίσαντος ἀπειρεσίου ἀνέμοιο
<quint. smyrn. 11.123> λάβρον, ὑπὸ ῥιπῆς βαρυηχέος ἄλλυδις ἄλλα
<quint. smyrn. 11.124> δένδρεα μακρὰ πέσῃσιν ὑπὲκ ῥιζέων ἐριπόντα
<quint. smyrn. 11.125> ἄλσεος εὐρυπέδοιο, βρέμει δέ τε πᾶσα περὶ χθών:
<quint. smyrn. 11.126> ὣς οἵ γ' ἐν κονίῃσι πέσον, κανάχησε δὲ τεύχη
<quint. smyrn. 11.127> ἄσπετον, ἀμφὶ δὲ γαῖα μέγ' ἔβραχεν: οἱ δὲ κυδοιμοῦ
<quint. smyrn. 11.128> ἀργαλέου μνώοντο, μετὰ σφίσι πῆμα τιθέντες.
<quint. smyrn. 11.129> καὶ τότ' ἄρ' Αἰνείαο μόλε σχεδὸν ἠῢς ̓Απόλλων
<quint. smyrn. 11.130> ἠδ' ̓Αντηνορίδαο δαΐφρονος Εὐρυμάχοιο:
<quint. smyrn. 11.131> οἱ γὰρ δὴ μάρναντο πολυσθενέεσσιν ̓Αχαιοῖς
<quint. smyrn. 11.132> ἄγχι μάλ' ἑσταότες κατὰ φύλοπιν, εὖθ' ὑπ' ἀπήνῃ
<quint. smyrn. 11.133> δοιοὶ ὁμηλικίη κρατεροὶ βόες, οὺδ' ἀπέληγον
<quint. smyrn. 11.134> ὑσμίνης: τοὺς δ' αἶψα θεὸς ποτὶ μῦθον ἔειπεν
<quint. smyrn. 11.135> μάντεϊ εἰδόμενος Πολυμήστορι, τόν ποτε μήτηρ
<quint. smyrn. 11.136> γείνατ' ἐπὶ Ξάνθοιο ῥοαῖς θεράπονθ' ̔Εκάτοιο:
<quint. smyrn. 11.137> “Εὐρύμαχ' Αἰνεία τε θεῶν γένος, οὔτι ἔοικεν
<quint. smyrn. 11.138> ὑμέας ̓Αργείοισιν ὑπεικέμεν: οὐδὲ γὰρ αὐτὸς
<quint. smyrn. 11.139> ὔμμιν ὑπαντιάσας κεχαρήσεται ὄβριμος ̓́Αρης,
<quint. smyrn. 11.140> ἢν ἐθέλητε μάχεσθαι ἀνὰ κλόνον, οὕνεκα Μοῖραι
<quint. smyrn. 11.141> μακρὸν ἐπ' ἀμφοτέροισι βίου τέλος ἐκλώσαντο.”
<quint. smyrn. 11.142> ὣς εἰπὼν ἀνέμοισι μίγη καὶ ἄϊστος ἐτύχθη:
<quint. smyrn. 11.143> οἱ δὲ νόῳ φράσσαντο θεοῦ μένος: αἶψα γὰρ αὐτοῖς
<quint. smyrn. 11.144> θάρσος ἀπειρέσιον κατεχεύατο: μαίνετο δέ σφι
<quint. smyrn. 11.145> θυμὸς ἐνὶ στήθεσσι, καὶ ἔνθορον ̓Αργείοισιν,
<quint. smyrn. 11.146> ἀργαλέοις σφήκεσσιν ἐοικότες, οἵ τ' ἀλεγεινὸν
<quint. smyrn. 11.147> ἐκ θυμοῦ κοτέοντες ἐπιβρίσωσι μελίσσαις,
<quint. smyrn. 11.148> ἅς τε περὶ σταφυλῇς αὐαινομένῃς ἐν ὀπώρῃ
<quint. smyrn. 11.149> ἐρχομένας ἐσίδωσιν ἢ ἐκ σίμβλοιο θορούσας:
<quint. smyrn. 11.150> ὣς ἄρα Τρώιοι υἷες ἐϋπτολέμοισιν ̓Αχαιοῖς
<quint. smyrn. 11.151> ἔνθορον ἐσσυμένως: κεχάροντο δὲ Κῆρες ἐρεμναὶ
<quint. smyrn. 11.152> μαρναμένων: ἐγέλασσε δ' ̓́Αρης: ἰάχησε δ' ̓Ενυὼ
<quint. smyrn. 11.153> σμερδαλέον: μέγα δέ σφιν ἐπέβραχεν αἰόλα τεύχη.
<quint. smyrn. 11.154> οἱ δ' ἄρα δυσμενέων ἀπερείσια φῦλα δάϊζον
<quint. smyrn. 11.155> χερσὶν ἀμαιμακέτῃσι: κατηρείποντο δὲ λαοὶ
<quint. smyrn. 11.156> αὕτως, ἠΰτ' ἄμαλλα θέρευς εὐθαλπέος ὥρῃ,
<quint. smyrn. 11.157> ἥν ῥά τ' ἐπιστέρχωσι θοοὶ χέρας ἀμητῆρες
<quint. smyrn. 11.158> δασσάμενοι κατ' ἄρουραν ἀπείρονα μακρὰ πέλεθρα:
<quint. smyrn. 11.159> ὣς ἄρα τῶν ὑπὸ χερσὶ κατηρείποντο φάλαγγες
<quint. smyrn. 11.160> μυρίαι: ἀμφὶ δὲ γαῖα νεκρῶν περιπεπληθυῖα
<quint. smyrn. 11.161> αἵματι πλημμύρεσκεν: ἔρις δ' ἄρ' ἰαίνετο θυμῷ
<quint. smyrn. 11.162> ὀλλυμένων: οἱ δ' οὔτι κακοῦ παύοντο μόθοιο,
<quint. smyrn. 11.163> ἀλλ' ἅτε μῆλα λέοντες ἐπήιον: οἱ δ' ἄρα φύζης
<quint. smyrn. 11.164> λευγαλέης μνώοντο καὶ ἐξ ὀλοοῦ πολέμοιο
<quint. smyrn. 11.165> φεῦγον, ὅσοις ἀδάϊκτον ἔτι σθένος ἐν ποσὶ κεῖτο.
<quint. smyrn. 11.166> υἱὸς δ' ̓Αγχίσαο δαΐφρονος αἰὲν ὀπήδει
<quint. smyrn. 11.167> δυσμενέων μετόπτσθεν ὑπ' ἔγχεϊ νῶτα δαΐζων,
<quint. smyrn. 11.168> Εὐρύμαχος δ' ἑτέρωθεν: ἰαίνετο δ' ἄμβροτον ἦτορ
<quint. smyrn. 11.169> ὑψόθεν εἰσορόωντος ἑκηβόλου ̓Απόλλωνος.
<quint. smyrn. 11.170> ὡς δ' ὅτε τις σιάλοισιν ἀνὴρ ἐς λήιον αὖον
<quint. smyrn. 11.171> ἐρχομένοις, πρὶν ἄμαλλαν ὑπ' ἀμητῆρσι δαμῆναι,
<quint. smyrn. 11.172> ἀντί' ἐπισσεύῃ κρατεροὺς κύνας, οἱ δ' ὁρόωντες
<quint. smyrn. 11.173> ἐσσυμένους τρομέουσι, καὶ οὐκέτι μέμβλεται αὐτοῖς
<quint. smyrn. 11.174> εἴδατος, ἀλλὰ τρέπονται ἀνιηρὴν ἐπὶ φύζαν
<quint. smyrn. 11.175> πανσυδίῃ, τοὺσ1 δ' αἶψα κύνες κατὰ ποσσὶ κιχόντες
<quint. smyrn. 11.176> ἐξόπιθεν δάπτουσιν ἀμείλιχα, τοὶ δὲ φέβονται
<quint. smyrn. 11.177> μακρὸν ἀνιύζοντες, ἄναξ δ' ἐπιτέρπετ' ἀρούρης:
<quint. smyrn. 11.178> ὣς ἄρ' ἰαίνετο Φοῖβος, ὅτ' ἔδρακεν ἐκ πολέμοιο
<quint. smyrn. 11.179> φεύγοντ' ̓Αργείων πουλὺν στρατόν: οὐ γὰρ ἔτ' αὐτοῖς
<quint. smyrn. 11.180> ἔπγ' ἀνδρῶν μεμέλητο: πόδας δ' εὔχοντο θεοῖσιν
<quint. smyrn. 11.181> ὦκα φέρειν: μούνοις γὰρ ἔτ' ἐν ποσὶν ἔπλετο νόστου
<quint. smyrn. 11.182> ἐλπωρή: πάντας γὰρ ἐπήιεν ἔγχεϊ θύων
<quint. smyrn. 11.183> Εὐρύμαχός τε καὶ Αἰνείας, σὺν δέ σφιν ἑταῖροι.
<quint. smyrn. 11.184> ἔνθα τις ̓Αργείων, ἢ κάρτεϊ πάγχυ πεποιθώς,
<quint. smyrn. 11.185> ἢ Μοίρης ἰότητι, λιλαιομένης μιν ὀλέσσαι,
<quint. smyrn. 11.186> φεύγοντ' ἐκ πολέμοιο δυσηχέος ἵππον ἔρυκε
<quint. smyrn. 11.187> γνάμψαι ἐπειγόμενος ποτὶ φύλοπιν, ὄφρα μάχηται
<quint. smyrn. 11.188> ἀντία δυσμενέων: τὸν δ' ὀβριμόθυμος ̓Αγήνωρ
<quint. smyrn. 11.189> παρφθάμενος μυῶνα κατ' ἀλγινόεντα δάϊξεν
<quint. smyrn. 11.190> ἀμφιτόμῳ βουπλῆγι: βίῃ δ' ὑπόειξε σιδήρου
<quint. smyrn. 11.191> ὀστέον οὐταμένοιο βραχίονος: ἀμφὶ δὲ νεῦρα
<quint. smyrn. 11.192> ῥηιδίως ἤμησε: φλέβες δ' ὑπερέβλυσαν αἷμα:
<quint. smyrn. 11.193> ἀμφεχύθη δ' ἵπποιο κατ' αὐχένος: αἶψα δ' ἄρ' αὐτὸς
<quint. smyrn. 11.194> κάππεσεν ἀμφὶ νέκυσσι: λίπεν δ' ἄρα χεῖρα κραταιὴν
<quint. smyrn. 11.195> στερρὸν ἔτ ἐμπεφυυῖαν ἐϋγνάμπτοιο χαλινοῦ,
<quint. smyrn. 11.196> οἵη ἔτι ζώοντος ἔην: μέγα δ' ἔπλετο θαῦμα,
<quint. smyrn. 11.197> οὕνεκα δὴ ῥυτῆρος ἀπεκρέμαθ' αἱματόεσσα
<quint. smyrn. 11.198> ̓́Αρεος ἐννεσίῃσι φόβον δηίοισι φέρουσα:
<quint. smyrn. 11.199> φαίης κεν χατέουσαν ἔθ' ἱππασίης πονέεσθαι.
<quint. smyrn. 11.200> σῆμα δέ μιν φέρεν ἵππος ἀποκταμένοιο ἄνακτος.
<quint. smyrn. 11.201> Αἰνείας δ' ἐδάμασσε βαλὼν ὑπὲρ ἰξύα δουρὶ
<quint. smyrn. 11.202> Αἰθαλίδην: αἰχμὴ δὲ παρ' ὀμφαλὸν ἐξεπέρησεν
<quint. smyrn. 11.203> ἔγκατ' ἐφελκομένη: ὁ δ' ἄρ' ἐν κονίῃσι τανύσθη
<quint. smyrn. 11.204> συμμάρψας χείρεσσιν ὁμῶς χολάδεσσιν ἀκωκὴν
<quint. smyrn. 11.205> δεινὰ μάλα στενάχων, γαίῃ δ' ἐνέρεισεν ὀδόντας
<quint. smyrn. 11.206> βεβρυχώς: ψυχὴ δὲ καὶ ἄλγεα κάλλιπον ἄνδρα.
<quint. smyrn. 11.207> ̓Αργεῖοι δὲ βόεσσιν ἐοικότες ἐπτοίηντο,
<quint. smyrn. 11.208> οὕς τ' ἄμοτον μεμαῶτας ὑπὸ ζεύγλῃ καὶ ἀρότρῳ
<quint. smyrn. 11.209> τύψῃ ὑπὸ λαπάρην ταναοῖς ὑπὸ χείλεσιν οἶστρος
<quint. smyrn. 11.210> αἵματος ἱέμενος, τοὶ δ' ἄσπετον ἀσχαλόωντες
<quint. smyrn. 11.211> ἔργου ἑκὰς φεύγουσιν, ἐπὶ σφίσι δ' ἄχνυται ἀνὴρ
<quint. smyrn. 11.212> ἀμφότερον πονέων τε πόνον, τρομέων τ' ἐπὶ βουσί,
<quint. smyrn. 11.213> μὴ δή που κατόπισθεν ἐπαΐσσοντος ἀρότρου
<quint. smyrn. 11.214> κέρσῃ νεῦρα σίδηρος ἀμείλιχος ἐν ποσὶ κύρσας:
<quint. smyrn. 11.215> ὣς Δαναοὶ φοβέοντο: περὶ σφίσι δ' ἄχνυτο θυμὸν
<quint. smyrn. 11.216> υἱὸς ̓Αχιλλῆος: μέγα δ' ἴαχε λαὸν ἐέργων:
<quint. smyrn. 11.217> “ἆ δειλοί, τί φέβεσθε ἐοικότες οὐτιδανοῖσι
<quint. smyrn. 11.218> ψήρεσιν, οὕς τ' ἐφόβησεν ἰὼν κατεναντία κίρκος;
<quint. smyrn. 11.219> ἀλλ' ἄγε θέσθ' ἔνι θυμόν, ἐπεὶ πολὺ λώιόν ἐστι
<quint. smyrn. 11.220> τεθνάμεν ἐν πολέμῳ ἢ ἀνάλκιδα φύζαν ἑλέσθαι.”
<quint. smyrn. 11.221> ὣς φάτο: τοὶ δ' ἐπίθοντο θρασὺν νόον ἐν φρεσὶ θέντες
<quint. smyrn. 11.222> ἐσσυμένως: ὁ δὲ Τρωσὶ μέγα φρονέων ἐνόρουσε
<quint. smyrn. 11.223> πάλλων ἐν χείρεσσι θοὸν δόρυ: τῷ δ' ἄρα λαοὶ
<quint. smyrn. 11.224> Μυρμιδόνων ἐφέποντο βίην ἀτάλαντον ἀέλλῃ
<quint. smyrn. 11.225> ἐν στέρνοισιν ἔχοντες: ἀνέπνευσαν δὲ κυδοιμοῦ
<quint. smyrn. 11.226> ̓Αργεῖοι: ὁ δ' ἄρ' αἶψα φίλῳ πατρὶ θυμὸν ἐοικὼς
<quint. smyrn. 11.227> ἄλλον ἐπ' ἄλλῳ ἔπεφνε κατὰ μόθον: οἱ δ' ἀπιόντες
<quint. smyrn. 11.228> χἀζοντ', ἠΰτε κύμαθ', ἅ τ' ἐκ βορέαο θυέλλης
<quint. smyrn. 11.229> πόλλ' ἐπιπαφλάζοντα κυλίνδεται αἰγιαλοῖσιν
<quint. smyrn. 11.230> ὀρνύμεν' ἐκ πόντοιο, τὰ δ' ἔκποθεν ἄλλος ἀήτης
<quint. smyrn. 11.231> ἀντίον ἀΐξας μεγάλῃ περὶ λαίλαπι θύων
<quint. smyrn. 11.232> ὤσῃ ἀπ' ἠιόνων Βορέω ἔτι βαιὸν ἀέντος:
<quint. smyrn. 11.233> ὣς Τρῶας Δαναοῖσιν ἐποιχομένους τὸ πάροιθεν
<quint. smyrn. 11.234> υἱὸς ̓Αχιλλῆος θεοειδέος ὦσεν ὀπίσσω
<quint. smyrn. 11.235> τυτθόν, ἐπεὶ μένος ἠῢ θρασύφρονος Αἰνείαο
<quint. smyrn. 11.236> φευγέμεν οὐκ εἴασκε, μένειν δ' ἀνὰ φύλοπιν αἰνὴν
<quint. smyrn. 11.237> θαρσαλέως: ἑκάτερθε ἴσην ἐτάνυσσεν ̓Ενυὼ
<quint. smyrn. 11.238> ὑσμίνην. ἀλλ' οὔτι καταντίον Αἰνείαο
<quint. smyrn. 11.239> υἱὸς ̓Αχιλλῆος πῆλεν δόρυ πατρὸς ἑοῖο,
<quint. smyrn. 11.240> ἀλλ' ἄλλῃ τρέπε θυμόν, ἐπεὶ Θέτις ἀγλαόπεπλος
<quint. smyrn. 11.241> ἁζομένη Κυθέρειαν ἀπέτραπεν υἱωνοῖο
<quint. smyrn. 11.242> θυμὸν καὶ μέγα κάρτος ἐπ' ἄλλων ἔθνεα λαῶν.
<quint. smyrn. 11.242a> ἐνθ' ὁ μὲν ἂρ Τρώων πολέας κτάνεν, ὃς δ' αρ' ̓Αχαιῶν
<quint. smyrn. 11.243> δάμνατο μυρία φῦλα: δαϊκταμένων δ' ἐνὶ χάρμῃ
<quint. smyrn. 11.244> οἰωνοὶ κεχάροντο μεμαότες ἔγκατα φωτῶν
<quint. smyrn. 11.245> δαρδάψαι καὶ σάρκας: ἐπεστενάχοντο δὲ Νύμφαι
<quint. smyrn. 11.246> καλλιρόου Σιμόεντος ἰδὲ Ξάνθοιο θύγατρες.
<quint. smyrn. 11.247> καί ῥ' οἱ μὲν πονέοντο: κόνιν δ' ἀκάμαντες ἀῆται
<quint. smyrn. 11.248> ὦρσαν ἀπειρεσίην: ἤχλυσε δὲ πᾶσαν ὕπερθεν
<quint. smyrn. 11.249> ἠέρα θεσπεσίην, ὥς τ' ἀπροτίοπτος ὀμίχλη,
<quint. smyrn. 11.250> οὐδ' ἄρα φαίνετο γαῖα, βροτῶν δ' ἀμάθυνεν ὀπωπάς:
<quint. smyrn. 11.251> ἀλλὰ καὶ ὣς μάρναντο: καὶ ἐς χέρας ὅντιν' ἕλοντο
<quint. smyrn. 11.252> κτεῖνον ἀνηλεγέως, καὶ εἰ μάλα φίλτατος ἦεν:
<quint. smyrn. 11.253> οὐ γὰρ ἔην φράσσασθαι ἀνὰ κλόνον οὔτ' ἐπιόντα
<quint. smyrn. 11.254> δήιον οὔτ' ἄρ' ἑταῖρον: ἀμηχανίη δ' ἔχε λαούς.
<quint. smyrn. 11.255> καί νύ κε μίγδ' ἐγένοντο καὶ ἀργαλέως ἀπόλοντο
<quint. smyrn. 11.256> πάντες ὁμῶς ὀλοοῖσι περὶ ξιφέεσσι πεσόντες
<quint. smyrn. 11.257> ἀλλήλων, εἰ μή σφιν ἀπ' Οὐλύμποιο Κρονίων
<quint. smyrn. 11.258> ἤρκεσε τειρομένοισι, κόνιν δ' ἀπάτερθεν ἔλασσεν
<quint. smyrn. 11.259> ὑσμίνης, ὀλοὰς δὲ κατεπρήϋνεν ἀέλλας.
<quint. smyrn. 11.260> οἱ δ' ἔτι δηριόωντο: πόνος δ' ἄρα τοῖσιν ἐτύχθη
<quint. smyrn. 11.261> πολλὸν ἐλαφρότερος: δέρκοντο γὰρ εἴτε δαΐξαι
<quint. smyrn. 11.262> χρειὼ δήϊον ἄνδρα κατὰ κλόνον, εἴτ' ἀλέασθαι.
<quint. smyrn. 11.263> καί ῥ' ὁτὲ μὲν Δαναοὶ Τρώων ἀνέεργον ὅμιλον
<quint. smyrn. 11.264> ἄλλοτε δ' αὖ Τρῶες Δαναῶν στίχας: ἔπλετο δ' αἰνὴ
<quint. smyrn. 11.265> ὑσμίνη: νιφάδεσσι δ' ἐοικότα πίπτε βέλεμνα
<quint. smyrn. 11.266> ἀμφοτέρωθεν ἰόντα: δέος δ' ἔχε μηλοβοτῆρας
<quint. smyrn. 11.267> ἔκποθεν ̓Ιδαίων ὀρέων ὁρόωντας ἀϋτήν.
<quint. smyrn. 11.268> καί τις ἐς αἰθέρα χεῖρας ἐπουρανίοισιν ἀείρων
<quint. smyrn. 11.269> εὔχετο, δυσμενέας μὲν ὑπ' ̓́Αρεϊ πάντας ὀλέσθαι,
<quint. smyrn. 11.270> Τρῶας δὲ στονόεντος ἀναπνεῦσαι πολέμοιο,
<quint. smyrn. 11.271> ἦμαρ δ' εἰσιδέειν ποτ' ἐλεύθερον: ἀλλά οἱ οὔτι
<quint. smyrn. 11.272> ἔκλυον: αἶσα γὰρ ἄλλα πολύστονος ὁρμαίνεσκεν:
<quint. smyrn. 11.273> ἅζετο δ' οὔτε Ζῆνα πελώριον, οὔτε τιν' ἄλλων
<quint. smyrn. 11.274> ἀθανάτων: οὐ γάρ τι μετατρέπεται νόος αἰνὸς
<quint. smyrn. 11.275> κείνης, ὅντινα πότμον ἐπ' ἀνδράσι γεινομένοισι,
<quint. smyrn. 11.276> ἀνδράσιν ἢ πολίεσσιν ἐπικλώσηται ἀφύκτῳ
<quint. smyrn. 11.277> νήματι: τῇ δ' ὕπο πάντα τὰ μὲν φθινύθει, τὰ δ' ἀέξει:
<quint. smyrn. 11.278> τῆς καὶ ὑπ' ἐννεσίῃσι πόνος καὶ δῆρις ὀρώρει
<quint. smyrn. 11.279> ἱππομάχοις Τρώεσσι καὶ ἀγχεμάχοισιν ̓Αχαιοῖς.
<quint. smyrn. 11.280> τεῦχον δ' ἀλλήλοισι φόνον καὶ ἀνηλέα πότμον
<quint. smyrn. 11.281> νωλεμέως: οὐ γάρ τιν' ἔχεν δέος, ἀλλ' ἐμάχοντο
<quint. smyrn. 11.282> προφρονέως: θάρσος γὰρ ἐφέλκεται ἄνδρας ἐς αἰχμήν.
<quint. smyrn. 11.283> ἀλλ' ὅτε δὴ πολλοὶ μὲν ἀπέφθιθεν ἐν κονίῃσι,
<quint. smyrn. 11.284> δὴ τότ' ἄρ' ̓Αργείοισιν ὑπέρτερον ὤρνυτο κάρτος
<quint. smyrn. 11.285> Παλλάδος ἐννεσίῃσι δαΐφρονος, ἥ ῥα μολοῦσα
<quint. smyrn. 11.286> ὑσμίνης ἄγχιστα μέγ' ̓Αργείοισιν ἄμυνεν
<quint. smyrn. 11.287> ἐκπέρσαι μεμαυῖα κλυτὴν Πριάμοιο πόληα.
<quint. smyrn. 11.288> καὶ τότ' ἄρ' Αἰνείαν ἐρικυδέα δῖ̓ ̓Αφροδίτη,
<quint. smyrn. 11.289> ἥ ῥα μέγα στενάχιζεν ̓Αλεξάνδροιο δαμέντος,
<quint. smyrn. 11.290> αὐτὴ ἀπὸ πτολέμοιο καὶ οὐλομένης ὑσμίνης
<quint. smyrn. 11.291> ἥρπασεν ἐσσυμένως: περὶ δ' ἠέρα χευατο πουλύν:
<quint. smyrn. 11.292> οὐ γὰρ ἔτ' αἴσιμον ἦεν ἀνὰ μόθον ἀνέρι κείνῳ
<quint. smyrn. 11.293> μάρνασθ' ̓Αργείοισι πρὸ τείχεος αἰπεινοῖο.
<quint. smyrn. 11.294> τῷ καὶ ἄδην ἀλέεινε περίφρονα Τριτογένειαν
<quint. smyrn. 11.295> ἐκ θυμοῦ Δαναοῖσιν ἀρηγέμεναι μεμαυῖαν,
<quint. smyrn. 11.296> μὴ καὶ ὑπὲρ κῆράς μιν ἕλῃ θεός: οὐδὲ γὰρ αὐτοῦ
<quint. smyrn. 11.297> φείσατο πρόσθεν ̓́Αρηος, ὅ περ πολὺ φέρτερος ἦεν.
<quint. smyrn. 11.298> Τρῶες δ' οὐκέτ' ἔμιμνον ἀνὰ στόμα δηιοτῆτος,
<quint. smyrn. 11.299> ἀλλ' ὀπίσω χάζοντο τεθηπότα θυμὸν ἔχοντες:
<quint. smyrn. 11.300> ἐν γάρ σφιν θήρεσσιν ἐοικότες ὠμοβόροισιν
<quint. smyrn. 11.301> ἔνθορον ̓Αργεῖοι μέγα μαιμώωντες ̓́Αρηι.
<quint. smyrn. 11.302> τῶν δ' ἄρα δαμναμένων ποταμοὶ πλήθοντο νέκυσσι
<quint. smyrn. 11.303> καὶ πεδίον: πολλοὶ γὰρ ἄδην πέσον ἐν κονίῃσιν
<quint. smyrn. 11.304> ἀνέρες ἠδ' ἵπποι: μάλα δ' ἅρματα πολλὰ κέχυντο
<quint. smyrn. 11.305> βαλλομένων: πάντῃ δ' ἀπερείσιον ἔρρεεν αἷμα
<quint. smyrn. 11.306> ὑετὸς ὥς: ὀλοὴ γὰρ ἐπήιεν Αἶσα κυδοιμόν.
<quint. smyrn. 11.307> καί ῥ' οἱ μὲν ξιφέεσσι πεπαρμένοι ἢ μελίῃσι
<quint. smyrn. 11.308> κεῖντο παρ' ἀλλήλοισιν ἀλίγκιον ἐκχυμένοισι
<quint. smyrn. 11.309> δούρασιν, εὖτ' ἐπὶ θινὶ βαρυγδούποιο θαλάσσης
<quint. smyrn. 11.310> ἀνέρες ἄσπετα δεσμὰ πολυκμήτων ἀπὸ γόμφων
<quint. smyrn. 11.311> λυσάμενοι σκεδάσωσι διὰ ξύλα μακρὰ καὶ ὕλην
<quint. smyrn. 11.312> ἠλιβάτου σχεδίης, πάντῃ δ' ἀναπλήθεται εὐρὺς
<quint. smyrn. 11.313> αἰγιαλός, τοῖσιν δὲ μέλαν ποτικλύζεται οἶδμα:
<quint. smyrn. 11.314> ὢς οἵ γ' ἐν κονίῃσι καὶ αἵματι δῃωθέντες
<quint. smyrn. 11.315> κεῖντο πολυκλαύτοιο λελασμένοι ἰωχμοῖο.
<quint. smyrn. 11.316> παῦροι δὲ προφυγόντες ἀνηλέα δηιοτῆτα
<quint. smyrn. 11.317> δῦσαν ἀνὰ πτολίεθρον ἀλευάμενοι βαρὺ πῆμα:
<quint. smyrn. 11.318> τῶν δ' ἄλοχοι καὶ παῖδες ἀπὸ χροὸς αἱματόεντος
<quint. smyrn. 11.319> τεύχεα πάντα δέχοντο κακῷ πεφορυγμένα λύθρῳ.
<quint. smyrn. 11.320> πᾶσι δὲ θερμὰ λοετρὰ τετεύχατο: πᾶν δ' ἀνὰ ἄστυ
<quint. smyrn. 11.321> ἔσσυντ' ἰητῆρες ἐς οὐταμένων αἰζηῶν
<quint. smyrn. 11.322> οἰκία ποιπνύοντες, ἵν' οὐταμένους ἀκέσωνται.
<quint. smyrn. 11.323> τοὺς δ' ἄλοχοι καὶ τέκνα περιστενάχοντο μολόντας
<quint. smyrn. 11.324> ἐκ πολέμου: πολλοὺς δὲ καὶ οὐ παρεόντας ἀΰτευν:
<quint. smyrn. 11.325> καί ῥ' οἱ μὲν στυγερῇ βεβολημένοι ἦτορ ἀνίῃ
<quint. smyrn. 11.326> κεῖντο βαρυστενάχοντες ἐπ' ἄλγεσιν: οἱ δ' ἐπὶ δόρπον
<quint. smyrn. 11.327> ἐκ καμάτοιο τρέποντο: θοοὶ δ' ἐπαΰτεον ἵπποι
<quint. smyrn. 11.328> φορβῇ ἐπιχρεμέθοντες ἄδην: ἑτέρωθι δ' ̓Αχαιοὶ
<quint. smyrn. 11.329> πὰρ κλισίῃς νήεσσί θ' ὁμοίια Τρωσὶ πένοντο.
<quint. smyrn. 11.330> ἦμος δ' ὠκεανοῖο ῥοὰς ὑπερήλασεν ̓Ηὼς
<quint. smyrn. 11.331> ἵππους μαρμαίροντας, ἀνέγρετο δ' ἔθνεα φωτῶν,
<quint. smyrn. 11.332> δὴ τοτ' ἀρήιοι υἷες ἐϋσθενέων ̓Αργείων,
<quint. smyrn. 11.333> οἱ μὲν ἔβαν Πριάμοιο ποτὶ πτόλιν αἰπήεσσαν,
<quint. smyrn. 11.334> οἱ δ' ἄρ' ἐνὶ κλισίῃσιν ἅμ' ἀνδράσιν οὐταμένοισι
<quint. smyrn. 11.335> μίμνον, μή ποτε λαὸς ἐπιβρίσας ἀλεγεινὸς
<quint. smyrn. 11.336> νῆας ἕλῃ Τρώεσσι φέρων χάριν: οἱ δ' ἀπὸ πύργων
<quint. smyrn. 11.337> μάρναντ' ̓Αργείοισι: μόθος δ' ἀλεγεινὸς ὀρώρει.
<quint. smyrn. 11.338> σκαιῆς μὲν προπάροιθε πύλης Καπανήιος υἱὸς
<quint. smyrn. 11.339> μάρναθ' ἅμ' ἀντιθέῳ Διομήδεϊ: τοὺς δ' ἄρ' ὕπερθε
<quint. smyrn. 11.340> Δηίφοβός τε μενεπτόλεμος κρατερός τε Πολίτης
<quint. smyrn. 11.341> σύν τ' ἄλλοις ἑτάροισιν ἐρητύεσκον ὀϊστοῖς
<quint. smyrn. 11.342> ἠδ' ἄρα χερμαδίοισι: περικτυπέοντο δὲ φωτῶν
<quint. smyrn. 11.343> βαλλόμεναι κόρυθές τε καὶ ἀσπίδες, αἵ τ' ἀλεγεινὸν
<quint. smyrn. 11.344> αἰζηῶν ῥύοντο μόρον καὶ ἀμείλιχον αἶσαν.
<quint. smyrn. 11.345> ἀμφὶ δ' ἄρ' ̓Ιδαίῃσιν ἐριδμαίνεσκε πύλῃσιν
<quint. smyrn. 11.346> υἱὸς ̓Αχιλλῆος: πονέοντο δέ οἱ πέρι πάντες
<quint. smyrn. 11.347> Μυρμιδόνες κρατεροῖο δαήμονες ἰωχμοῖο:
<quint. smyrn. 11.348> τοὺς δ' ἀπὸ τείχεος εἶργον ἀπειρεσίοις βελέεσσι
<quint. smyrn. 11.349> θαρσαλέως ̔́Ελενός τε καὶ ὀβριμόθυμος ̓Αγήνωρ,
<quint. smyrn. 11.350> Τρῶας ἐποτρύνοντες ἀνὰ μάθον: οἱ δὲ καὶ αὐτοὶ
<quint. smyrn. 11.351> προφρονέως μάρναντο φίλης περὶ τείχεσι πάτρης.
<quint. smyrn. 11.352> ἐς πεδίον δὲ πύλῃσι καὶ ὠκυπόρους ἐπὶ νῆας
<quint. smyrn. 11.353> νισσομένῃς ̓Οδυσεύς τε καὶ Εὐρύπυλος πονέοντο
<quint. smyrn. 11.354> νωλεμέως: τοὺς δ' ἠῢς ἀφ' ἕρκεος ὑψηλοῖο
<quint. smyrn. 11.355> Αἰνείας λάεσσι μέγα φρονέων ἀπέρυκε.
<quint. smyrn. 11.356> πρὸς δὲ ῥόον Σιμόεντος ἔχεν πόνον ἀλγινόεντα
<quint. smyrn. 11.357> Τεῦκρος ἐϋμμελίης: ἄλλῃ δ' ἔχεν ἄλλος ὀϊζύν.
<quint. smyrn. 11.358> καὶ τότ' ἄρ' ἀμφ' ̓Οδυσῆα δαΐφρονα κύδιμοι ἄνδρες
<quint. smyrn. 11.359> κείνου τεχνήεντι νόῳ ποτὶ μῶλον ̓́Αρηος
<quint. smyrn. 11.360> ἀσπίδας ἐντύναντο, βάλον δ' ἐφύπερθε καρήνων
<quint. smyrn. 11.361> θέντες ἐπ' ἀλλήλῃσι: μιῇ δ' ἅπαν ἥρμοσεν ἁρμῇ:
<quint. smyrn. 11.362> φαίης κεν μεγάροιο κατηρεφὲς ἔμμεναι ἕρκος
<quint. smyrn. 11.363> πυκνόν, ὅ τ' οὔτ' ἀνέμοιο διέρχεται ὑγρὸν ἀέντος
<quint. smyrn. 11.364> ῥιπὴ ἀπειρεσίη οὔτ' ἐκ Διὸς ἄσπετος ὄμβρος:
<quint. smyrn. 11.365> τοῖαι ἄρ' ̓Αργείων πεπυκασμέναι ἀμφὶ βοείαις
<quint. smyrn. 11.366> καρτύναντο φάλαγγες: ἔχον δ' ἕνα θυμὸν ἐς ἀλκηι
<quint. smyrn. 11.367> εἰς ἓν ἀρηράμενοι: καθύπερθε δὲ Τρώιοι υἷες
<quint. smyrn. 11.368> βάλλον χερμαδίοισι: τὰ δ' ὡς στυφελῆς ἀπὸ πέτρης
<quint. smyrn. 11.369> γαῖαν ἐπὶ τραφερὴν ἐκυλίνδετο: πολλὰ δὲ δοῦρα
<quint. smyrn. 11.370> καὶ βέλεα στονόεντα καὶ ἀλγινόεντες ἄκοντες
<quint. smyrn. 11.371> πήγνυντ' ἐν σακέεσσι, τὰ δ' ἐν χθονί, πολλὰ δ' ἄπωθεν
<quint. smyrn. 11.372> μαψιδίως φορέοντο παραγναμφθέντα βελέμνοις
<quint. smyrn. 11.373> πάντοθε βαλλομένων: οἱ δὲ κτύπον οὔτι φέβοντο
<quint. smyrn. 11.374> ἄσπετον, οὐδ' ὑπόεικον, ἅτε ψεκάδων ἀΐοντες
<quint. smyrn. 11.375> δοῦπον: ἄνω δ' ὑπὸ τεῖχος ὁμῶς ἴσαν: οὐδέ τις αὐτῶν
<quint. smyrn. 11.376> νόσφιν ἀφειστήκει: συναρηράμενοι δ' ἐφέποντο,
<quint. smyrn. 11.377> ὡς νέφος ἠερόεν, τό ῥά που περὶ χείματι μέσσῳ
<quint. smyrn. 11.378> αἰθέρος ἐξ ὑπάτοιο μακρὸν διέτεινε Κρονίων.
<quint. smyrn. 11.379> πουλὺς δ' ἀμφὶ φάλαγγι βρόμος, καναχή θ' ὑπὸ ποσσὶ
<quint. smyrn. 11.380> νισσομένων ἐτέτυκτο: κόνιν δ' ἀπάτερθεν ἀῆται
<quint. smyrn. 11.381> ὀρνυμένην μάλα τυτθὸν ὑπὲρ δαπέδοιο φέρεσκον
<quint. smyrn. 11.382> αἰζηῶν μετόπισθε: περίαχε δ' ἄκριτος αὐδή,
<quint. smyrn. 11.383> οἷον ὑπὸ σμήνεσσι περιβρομέουσι μέλισσαι:
<quint. smyrn. 11.384> ἆσθμα δ' ἀνήιε πουλὺ χύδην, περίχευε δ' ἀϋτμὴν
<quint. smyrn. 11.385> λαοῦ ἀποπνείοντος: ἀπειρέσιον δ' ἄρα θυμῷ
<quint. smyrn. 11.386> ̓Ατρεῖδαι κεχάροντο περὶ σφίσι κυδιόωντες
<quint. smyrn. 11.387> δερκόμενοι πολέμοιο δυσηχέος ἄτρομον ἕρκος:
<quint. smyrn. 11.388> ὥρμηναν δὲ πύλῃσι θεηγενέος Πριάμοιο
<quint. smyrn. 11.389> ἀθρόοι ἐγχριμφθέντες ὑπ' ἀμφιτόμοις πελέκεσσι
<quint. smyrn. 11.390> ῥῆξαι τείχεα μακρά, πύλας δ' εἰς οὖδας ἐρεῖσαι
<quint. smyrn. 11.391> θαιρῶν ἐξερύσαντες: ἔχεν δ' ἄρα μῆτις ἀγαυὴ
<quint. smyrn. 11.392> ἐλπωρήν: ἀλλ' οὔ σφιν ἐπήρκεσαν οὔτε βόειαι
<quint. smyrn. 11.393> οὔτε θοοὶ βουπλῆγες, ἐπεὶ μένος Αἰνείαο
<quint. smyrn. 11.394> ὄβριμον ἀμφοτέρῃς ἐπαρηρότα χείρεσι λᾶαν
<quint. smyrn. 11.395> ἐμμεμαὼς ἐφέηκε, δάμασσε δὲ τλήμονι πότμῳ
<quint. smyrn. 11.396> ἀνέρας, οὓς κατέμαρψεν ἐν ἀσπίσιν, εὖτ' ἐν ὄρεσσι
<quint. smyrn. 11.397> φερβομένας ὑπὸ πρῶνα βίη κρημνοῖο ῥαγέντος
<quint. smyrn. 11.398> αἶγας, ὑποτρομέουσι δ' ὅσαι σχεδὸν ἀμφινέμονται:
<quint. smyrn. 11.399> ὣς Δαναοὶ θάμβησαν: ὁ δ' εἰσέτι λᾶας ὕπερθεν
<quint. smyrn. 11.400> βάλλεν ἐπασσυτέρους, κλονέοντο δὲ πάγχυ φάλαγγες:
<quint. smyrn. 11.401> ὡς δ' ὅτ' ἐν οὔρεσι πρῶνας ̓Ολύμπιος οὐρανόθι Ζεὐς
<quint. smyrn. 11.402> ἀμφὶ μιῇ κορυφῇ συναρηρότας ἄλλυδις ἄλλον
<quint. smyrn. 11.403> ῥήξῃ ὑπὸ βροντῇσι καὶ αἰθαλόεντι κεραυνῷ,
<quint. smyrn. 11.404> ἀμφὶ δὲ μῆλα τρέμουσι καὶ ἄλλυδις ἄλλα φέβονται:
<quint. smyrn. 11.405> ὣς ἄρ' ̓Αχαιῶν υἷες ὑπέτρεσαν, οὕνεκ' ἄρ' αὐτῶν
<quint. smyrn. 11.406> Αἰνείας συνέχευε θοῶς ἔρυμα πτολέμοιο
<quint. smyrn. 11.407> ἀσπίσιν ἀκαμάτῃσι τετυγμένον, οὕνεκ' ἄρ' αὐτῷ
<quint. smyrn. 11.408> κάρτος ἀπειρέσιον θεὸς ὤσασεν: οὐδέ τις αὐτῶν
<quint. smyrn. 11.409> ἔσθενέ οἱ κατὰ δῆριν ἐναντίον ὄσσε βαλέσθαι,
<quint. smyrn. 11.410> οὕνεκά οἱ μάρμαιρε περὶ βριαροῖς μελέεσσι
<quint. smyrn. 11.411> τεύχεα θεσπεσίῃσιν ἐειδόμενα στεροπῇσιν:
<quint. smyrn. 11.412> εἱστήκει δέ οἱ ἄγχι δέμας κεκαλυμμένος ὄρφνῃ
<quint. smyrn. 11.413> δεινὸς ̓́Αρης, καὶ πάντα κατιθύνεσκε βέλεμνα
<quint. smyrn. 11.414> ἢ μόρον ἢ δέος αἰνὸν ἐπ' ̓Αργείοισι φέροντα:
<quint. smyrn. 11.415> μάρνατο δ' ὡς ὁπότ' αὐτὸς ̓Ολύμπιος οὐρανόθι Ζεὺς
<quint. smyrn. 11.416> ἀσχαλόων ἐδάϊζεν ὑπέρβια φῦλα Γιγάντων
<quint. smyrn. 11.417> σμερδαλέων, καὶ γαῖαν ἀπειρεσίην ἐτίναξε
<quint. smyrn. 11.418> Τηθύν τ' ̓Ωκεανόν τε καὶ οὐρανόν, ἀμφὶ δὲ πάντῃ
<quint. smyrn. 11.419> γυῖ̓ ἐλελίζετ' ̓́Ατλαντος ὑπ' ἀκαμάτου Διὸς ὁρμῆς:
<quint. smyrn. 11.420> ὣς ἄρ' ὑπ' Αἰνείαο κατηρείποντο φάλαγγες
<quint. smyrn. 11.421> ̓Αργείων ἀνὰ δῆριν: ὁ γὰρ περὶ τεῖχος ἁπάντῃ
<quint. smyrn. 11.422> ἔσσυτο δυσμενέεσσι χολούμενος, ἐκ δ' ἄρα χειρῶν
<quint. smyrn. 11.423> πᾶν, ὅ τί παρέκυρσεν ἐπειγομένῳ ποτὶ μῶλον,
<quint. smyrn. 11.424> βάλλεν, ἐπεὶ μάλα πολλὰ κακῆς ἀλκτήρια χάρμης
<quint. smyrn. 11.425> κεῖτο μενεπτολέμων ἐπὶ τείχεσι Δαρδανιώνων,
<quint. smyrn. 11.426> τοῖσί περ Αἰνείας μεγάλῳ περὶ κάρτεϊ θύων
<quint. smyrn. 11.427> δυσμενέων ἀπέρυκε πολὺν στρατόν: ἀμφὶ δ' ἄρ' αὐτῷ
<quint. smyrn. 11.428> Τρῶες καρτύναντο: κακὴ δ' ἔχε πάντας ὀϊζὺς
<quint. smyrn. 11.429> ἀμφὶ πόλιν: πολλοὶ δὲ κατέκταθεν ἠμὲν ̓Αχαιῶν
<quint. smyrn. 11.430> ἠδ' ἄρα καὶ Τρώων: μέγα δ' ἴαχον ἀμφοτέρωθεν,
<quint. smyrn. 11.431> Αἰνείας μὲν Τρωσὶ φιλοπτολέμοισι κελεύων
<quint. smyrn. 11.432> μάρνασθ' ἀμφὶ πόληος ἑῆς ἀλόχων τε καὶ αὐτῶν
<quint. smyrn. 11.433> προφρονέως: υἱὸς δὲ μενεπτολέμου ̓Αχιλῆος
<quint. smyrn. 11.434> Αργείους ἐκέλευε παρὰ κλυτὰ τείχεα Τροίης
<quint. smyrn. 11.435> μίμνειν, ἄχρι πόληα πυρὶ πρήσαντες ἕλωσι.
<quint. smyrn. 11.436> τοὺς δ' ἄμφω στονόσσα καὶ ἄσπετος ἄμπεχ' ἀϋτὴ
<quint. smyrn. 11.437> μαρναμένους πρόπαν ἦμαρ ἀνὰ κλόνον: οὐδέ τις ἦεν
<quint. smyrn. 11.438> ἄμπνευσις πολέμοιο λιλαιομένων ἀνὰ θυμὸν
<quint. smyrn. 11.439> τῶν μὲν ἑλεῖν πτολίεθρον ὑπ' ̓́Αρεϊ, τῶν δὲ σαῶσαι.
<quint. smyrn. 11.440> Αἴας δ' αὖτ' ἀπάτερθε θρασύφρονος Αἰνείαο
<quint. smyrn. 11.441> μαρνάμενος Τρώεσσι κακὰς ἐπὶ κῆρας ἴαλλε
<quint. smyrn. 11.442> σφῇσιν ἑκηβολίῃσιν, ἐπεί ῥά οἱ ἄλλοτε μέν που
<quint. smyrn. 11.443> ἰθὺ βέλος πεπότητο δι' ἠέρος, ἄλλοτε δ' αὖτε
<quint. smyrn. 11.444> ἀλγινόεντες ἄκοντες: ἐπ' ἄλλῳ δ' ἄλλον ἔπεφνεν:
<quint. smyrn. 11.445> οἱ δὲ περιπτώσσοντες ἀμύμονος ἀνέρος ἀλκὴν
<quint. smyrn. 11.446> ἐς μόθον οὐκέτ' ἔμιμνον: ἔλειπε δὲ τείχεα λαός.
<quint. smyrn. 11.447> καὶ τότε οἱ θεράπων πολὺ φέρτατος ἐν δαῒ Λοκρῶν
<quint. smyrn. 11.448> ̓Αλκιμέδων ἐρίθυμος, ἑῷ πίσυνος βασιλῆι
<quint. smyrn. 11.449> κάρτεΐ τε σφετέρῳ καὶ θαρσαλέῃ νεότητι
<quint. smyrn. 11.450> ἐμμεμαὼς πολέμοιο θοοῖς ἐπεβήσατο ποσσὶ
<quint. smyrn. 11.451> κλίμακος, ὄφρα κέλευθον ἐπὶ πτόλιν ἀνδράσι θείη
<quint. smyrn. 11.452> λευγαλέην: σφετέρου δὲ καρήατος ἔμμεναι ἄλκαρ
<quint. smyrn. 11.453> ἀσπίδα θεὶς καθύπερθεν ἀνήιε λυγρὰ κέλευθα
<quint. smyrn. 11.454> ἄτρομον ἐνθέμενος κρακίῃ νόον: ἐν δ' ἄρα χειρὶ
<quint. smyrn. 11.455> ἄλλοτε μὲν δόρυ πάλλεν ἀμείλιχον, ἄλλοτε δ' αὖτε
<quint. smyrn. 11.456> εἷρπεν ἄνω: τὸν δ' αἶψα διηερίη φέρεν οἶμος.
<quint. smyrn. 11.457> καί νύ κε κὴ Τρώεσσιν ἄχος γένετ', εἰ μὴ ἄρ' αὐτῷ
<quint. smyrn. 11.458> ἤδη ὑπερκύπτοντι καὶ εἰσορόωντι πόληα
<quint. smyrn. 11.459> ὑστάτιον καὶ πρῶτον ἀφ' ἕρκεος ὑψηλοῖο
<quint. smyrn. 11.460> Αἰνείας ἐπόρουσεν, ἐπεί ῥά μιν οὐ λάθεν ὁρμὴ
<quint. smyrn. 11.461> οὐδ' ἀπάτερθεν ἐόντα: βάλεν δέ μιν εὐρέϊ πέτρῳ
<quint. smyrn. 11.462> κάκ κεφαλῆς: μεγάλη δὲ βίη κρατερόφρονος ἀνδρὸς
<quint. smyrn. 11.463> κλίμακά οἱ συνέαξεν: ὁ δ' ὑψόθεν ἠΰτ' ὀϊστὸς
<quint. smyrn. 11.464> ἔσσυτ' ἀπὸ νευρῆς: ὀλοὸς δέ οἱ ἕσπετο πότμος
<quint. smyrn. 11.465> ἀμφελελιξαμένῳ: στονόεις δέ οἱ ἠέρι θυμὸς
<quint. smyrn. 11.466> αἶψα μίγη, πρὶν γαῖαν ἐπὶ στυφελὴν ἀφικέσθαι:
<quint. smyrn. 11.467> ἤριπε δ' ἐν θώρηκι κατὰ χθονός, οὕνεκ' ἄρ' αὐτοῦ
<quint. smyrn. 11.468> νόσφιν ἀπεπλάγχθη βριαρὸν δόρυ καὶ σάκος εὐρὺ
<quint. smyrn. 11.469> καὶ κρατερὴ τρυφάλεια: περιστονάχησε δὲ Λοκρῶν
<quint. smyrn. 11.470> λαός, ὅτ' ἔδρακον ἄνδρα κακῇ δεδμημένον ἄτῃ:
<quint. smyrn. 11.471> δὴ γάρ οἱ λασίοιο καρήατος ἄλλυδις ἄλλῃ
<quint. smyrn. 11.472> ἐγκέφαλος πεπάλακτο: συνηλοίηντο δὲ πάντα
<quint. smyrn. 11.473> ὀστέα καὶ θοὰ γυῖα λυγρῷ πεπαλαγμένα λύθρῳ.
<quint. smyrn. 11.474> καὶ τότε δὴ Ποίαντος ἐῢς πάϊς ἀντιθέοιο,
<quint. smyrn. 11.475> ὡς ἴδεν Αἰνείαν περὶ τείχεα μαιμώωντα
<quint. smyrn. 11.476> θηρὶ βίην ἀτάλαντον, ἄφαρ προέηκεν ὀϊστὸν
<quint. smyrn. 11.477> ἰθύνων ἐς φῶτα περικλυτόν: οὐδ' ἀφάμαρτεν
<quint. smyrn. 11.478> ἀνέρος, ἀλλά οἱ οὔτι δι' ἀσπίδος ἀκαμάτοιο
<quint. smyrn. 11.479> ἐς χρόα καλὸν ἵκανεν, ἀπέτραπε γὰρ Κυθέρεια
<quint. smyrn. 11.480> καὶ σάκος, ἀλλ' ἄρα τυτθὸν ἐπέγραφε δέρμα βοείης.
<quint. smyrn. 11.481> οὐδ' ἄρα μαψιδίως χαμάδις πέσεν, ἀλλὰ Μέδοντα
<quint. smyrn. 11.482> μεσσηγὺς σάκεός τε καὶ ἱπποκόμου τρυφαλείης
<quint. smyrn. 11.483> τύψεν: ὁ δ' ἐκ πύργοιο κατήριπεν, εὖτ' ἀπὸ πέτρης
<quint. smyrn. 11.484> ἄγριον αἶγα βάλῃσιν ἀνὴρ στονόεντι βελέμνῳ:
<quint. smyrn. 11.485> ὣς ὁ πεσὼν τετάνυστο: λίπεν δέ μιν ἱερὸς αἰών.
<quint. smyrn. 11.486> Αἰνείας δ' ἑτάροιο χολωσάμενος βάλε πέτρην,
<quint. smyrn. 11.487> καί ῥα Φιλοκτήταο κατέκτανεν ἐσθλὸν ἑταῖρον
<quint. smyrn. 11.488> Τοξαίχμην: θλάσσεν δὲ κάρη, συνέαξε δὲ πάντα
<quint. smyrn. 11.489> ὀστέα σὺν πήληκι: λύθη δέ οἱ ἀγλαὸν ἦτορ.
<quint. smyrn. 11.490> τῷ δ' ἐπὶ μακρὸν ἄϋσε πάϊς Ποίαντος ἀγαυοῦ:
<quint. smyrn. 11.491> “Αἰνεία, νὺν ἔολπας ἐνὶ φρεσὶ σῇσιν ἄριστος
<quint. smyrn. 11.492> ἔμμεναι ἐκ πύργοιο πονεύμενος, ἔνθα γυναῖκες
<quint. smyrn. 11.493> δυσμενέεσσι μάχονται ἀνάλκιδες: εἰ δὲ τίς ἐσσί,
<quint. smyrn. 11.494> ἔρχεο τείχεος ἐκτὸς ἐν ἔντεσιν, ὄφρα δαείης
<quint. smyrn. 11.495> Ποίαντος θρασὺν υἷα καὶ ἔγχεσι καὶ βελέεσσιν.”
<quint. smyrn. 11.496> ὣς ἄρ' ἔφη: τὸν δ' οὔτι θρασὺς πάϊς ̓Αγχίσαο
<quint. smyrn. 11.497> καίπερ ἐελδόμενος προσεφώνεεν, οὕνεκ' ὀρώρει
<quint. smyrn. 11.498> δῆρις ὀϊζυρὴ περὶ τείχεα μακρὰ καὶ ἄστυ
<quint. smyrn. 11.499> νωλεμέως: οὐ γάρ τι κακοῦ παύοντο μόθοιο:
<quint. smyrn. 11.500> οὐδέ σφιν μάλα δηρὸν ὑπ' ̓́Αρεϊ τειρομένοισιν
<quint. smyrn. 11.501> ἔσκε λύσις καμάτοιο: πόνος δ' ἄπρηκτος ὀρώρει.
<quint. smyrn. 12.1> ἀλλ' ὅτε δὴ μάλα πολλὰ κάμον περὶ τείχεα Τροίης
<quint. smyrn. 12.2> αἰχμηταὶ Δαναοί, πολέμου δ' οὐ γίνετο τέκμωρ,
<quint. smyrn. 12.3> δὴ τότ' ἀριστήων ἄγυριν ποιήσατο Κάλχας
<quint. smyrn. 12.4> εὖ εἰδὼς ἀνὰ θυμὸν ὑπ' ἐννεσίῃς ̔Εκάτοιο
<quint. smyrn. 12.5> πτήσιας οἰωνῶν ἠδ' ἀστέρας ἄλλα τε πάντα
<quint. smyrn. 12.6> σήμαθ', ὅς' ἀνθρώποισι θεῶν ἰότητι πέλονται,
<quint. smyrn. 12.7> καί σφιν ἀγειρομένοισιν ἔπος ποτὶ τοῖον ἔειπε:
<quint. smyrn. 12.8> “μηκέτι πὰρ τείχεσσιν ἐφεζόμενοι πονέεσθε,
<quint. smyrn. 12.9> ἀλλ' ἄλλην τινὰ μῆτιν ἐνὶ φρεσὶ μητιάασθε
<quint. smyrn. 12.10> καὶ δόλον, ὅς λαοῖσι καὶ ἡμῖν ἔσσετ' ὄνειαρ:
<quint. smyrn. 12.11> ἦ γὰρ ἔγωγε χθιζὸν ἐσέδρακον ἐνθάδε σῆμα:
<quint. smyrn. 12.12> ἴρηξ σεῦε πέλειαν: ἐπειγομένη δ' ἄρα κείνη
<quint. smyrn. 12.13> χηραμὸν ἐς πέτρης κατεδύσατο: τῇ δ' ὁ χολωθεὶς
<quint. smyrn. 12.14> ἀργαλέως μάλα πολλὸν ἐπὶ χρόνον ἀγχόθι μίμνε
<quint. smyrn. 12.15> χηραμοῦ: ἡ δ' ἀλέεινεν: ὁ δ' ἐνθέμενος χόλον αἰνὸν
<quint. smyrn. 12.16> θάμνῳ ὑπεκρύφθη: ἡ δ' ἔκθορεν ἀφραδίῃσιν
<quint. smyrn. 12.17> ἔμμεναι ἐλπομένη μιν ἀπόπροθεν: ὅς δ' ἐπαερθεὶς
<quint. smyrn. 12.18> δειλαίῃ τρήρωνι φόνον στονόεντ' ἐφέηκε:
<quint. smyrn. 12.19> τῷ νῦν μήτι βίῃ πειρώμεθα Τρώιον ἄστυ
<quint. smyrn. 12.20> περσέμεν, ἀλλ' εἴ πού τι δόλος καὶ μῆτις ἀνύσσῃ.”
<quint. smyrn. 12.21> ὣς ἄρ' ἔφη: τῶν δ' οὔτις ἔφη φρεσὶ τεκμήρασθαι
<quint. smyrn. 12.22> ἄλκαρ ὀϊζυροῖο μόθου: δίζοντο δὲ μῆχος
<quint. smyrn. 12.23> εὑρέμεναι: μοῦνος δὲ σαοφροσύνῃσι νόησεν
<quint. smyrn. 12.24> υἱὸς Λαέρταο καὶ ἀντίον ἔκφατο μῦθον:
<quint. smyrn. 12.25> “ὦ φίλ', ἐπουρανίοισι τετιμένε πάγχυ θεοῖσιν,
<quint. smyrn. 12.26> εἰ ἐτεὸν πέπρωται ἐϋπτολέμοισιν ̓Αχαιοῖς
<quint. smyrn. 12.27> ἐκπέρσαι Πριάμοιο δολοφροσύνῃσι πόληα,
<quint. smyrn. 12.28> ἵππον τεκτήναντες ἀριστέες ἐς λόχον ἄνδρες
<quint. smyrn. 12.29> βησόμεθ' ἀσπασίως: λαοὶ δ' ἀπὸ νόσφι νέεσθαι
<quint. smyrn. 12.30> ἐς Τένεδον σὺν νηυσίν, ἐνιπρῆσαι δ' ἄρα πάντες
<quint. smyrn. 12.31> ἃς κλισίας, ἵνα Τρῶες ἀπ' ἄστεος ἀθρήσαντες
<quint. smyrn. 12.32> ἐς πεδίον προχέωνται ἀταρβέες: ἀλλά τις ἀνὴρ
<quint. smyrn. 12.33> θαρσαλέος, τόν γ' οὔτις ἐπίσταται ἐν Τρώεσσι,
<quint. smyrn. 12.34> μιμνέτω ἔκτοθεν ἵππου ἀρήϊον ἐνθέμενος κῆρ,
<quint. smyrn. 12.35> ὅστις ὑποκρίναιτο βίην ὑπέροπλον ̓Αχαιῶν
<quint. smyrn. 12.36> ῥέξαι ὑπὲρ νόστοιο λιλαιομένων μέγ' ἀλύξαι,
<quint. smyrn. 12.37> ἵππῳ ὑποπτήξας εὐεργέϊ: ̔τὸν δ' ἐκάμοντο
<quint. smyrn. 12.38> Παλλάδι χωομένῃ Τρώων ὕπερ αἰχμητάων:̓
<quint. smyrn. 12.39> καὶ τὰ μὲν ὣς ὲπὶ δηρὸν ἀνειρομένοισι πιφαύσκειν,
<quint. smyrn. 12.40> εἰσόκε οἱ πεπίθωνται ἀταρτηροί περ ἐόντες,
<quint. smyrn. 12.41> ἐς δὲ πόλιν μιν ἄγωσι θοῶς ἐλεεινὸν ἐόντα,
<quint. smyrn. 12.42> ὄφρ' ἡμῖν ἀλεγεινὸν ἐς ̓́Αρεα σῆμα πέληται,
<quint. smyrn. 12.43> τοῖς μὲν ἄρ' αἰθαλόεντα θοῶς ἀνὰ πυρσὸν ἀείρας,
<quint. smyrn. 12.44> τοὺς δ' ἄρ' ἐποτρύνας ἐκβήμεναι εὐρέος ἵππου
<quint. smyrn. 12.45> ὁππότε Τρώιοι υἷες ἀκηδέες ὑπνώωσιν.”
<quint. smyrn. 12.46> ὣς φάτο: τὸν δ' ἄρα πάντες ἐπῄνεον: ἔξοχα δ' ἄλλων
<quint. smyrn. 12.47> Κάλχας μιν θαύμαζεν, ὅπως ὑπεθήκατ' ̓Αχαιοῖς
<quint. smyrn. 12.48> μῆτιν καὶ δόλον ἐσθλόν, ὃς ̓Αργείοισιν ἔμελλε
<quint. smyrn. 12.49> νίκης ἔμμεναι ἄλκαρ, ἀτὰρ μέγα Τρώεσι πῆμα:
<quint. smyrn. 12.50> τοὔνεκ' ἀριστήεσσιν ἐϋπτολέμοισι μετηύδα:
<quint. smyrn. 12.51> “μηκέτι νῦν δόλον ἄλλον ἐνὶ φρεσὶ μητιάασθε,
<quint. smyrn. 12.52> ὦ φίλοι, ἀλλὰ πιθέσθαι ἐϋπτολέμῳ ̓Οδυσῆι:
<quint. smyrn. 12.53> οὐδέ οἱ ἔσσετ' ἄπρηκτον ἐϋφρονέοντι νόημα:
<quint. smyrn. 12.54> ἤδη γὰρ Δαναοῖσι θεοὶ τελέουσιν ἐέλδωρ,
<quint. smyrn. 12.55> σήματα δ' οὐκ ἀτέλεστ' ἀναφαίνεται ἄλλοθεν ἄλλα:
<quint. smyrn. 12.56> Ζηνὸς μὲν γὰρ ὕπερθε μέγα κτυπέουσι δι' αἴθρης
<quint. smyrn. 12.57> βρονταὶ ὁμῶς στεροπῇστ: παραΐσσουσι δὲ λαοὺς
<quint. smyrn. 12.58> δεξιοὶ ὄρνιθες ταναῇ ὀπὶ κεκλήγοντες.
<quint. smyrn. 12.59> ἀλλ' ἄγε μηκέτι πολλὸν ἐπὶ χρόνον ἀμφὶ πόληα
<quint. smyrn. 12.60> μίμνωμεν: Τρωσὶν γὰρ ἐνέπνευσεν μέγ' ἀνάγκη
<quint. smyrn. 12.61> θάρσος, ὅ περ πρὸς ̓́Αρηα καὶ οὐτιδανόν περ ἐγείρει:
<quint. smyrn. 12.62> κάρτιστοι δὲ τότ' ἄνδρες ἐπὶ μόθον, ὁππότε θυμὸν
<quint. smyrn. 12.63> παρθέμενοι στονόεντος ἀφειδήσωσιν ὀλέθρου:
<quint. smyrn. 12.64> ὡς νῦν Τρώιοι υἷες ἀταρβέες ἀμφιμάχονται
<quint. smyrn. 12.65> ἄστυ περὶ σφέτερον: μέγα δέ σφισι μαίνεται ἦτορ.”
<quint. smyrn. 12.66> ὣς φάμενον προσέειπεν ̓Αχιλλέος ὄβριμος υἱός:
<quint. smyrn. 12.67> “ὦ Κάλχαν, δήϊοισι καταντίον ἄλκιμοι ἄνδρες
<quint. smyrn. 12.68> μάρνανται: τοὶ δ' ἐντὸς ἀλευάμενοι ἀπὸ πύργων
<quint. smyrn. 12.69> οὐτιδανοὶ πονέονται, ὅσων φρένα δεῖμα χαλέπτει:
<quint. smyrn. 12.70> τῷ νῦν μήτε δόλον φραζώμεθα, μήτε τι μῆχος
<quint. smyrn. 12.71> ἄλλο: πόνῳ γὰρ ἔοικεν ἀριστέας ἔμμεναι ἄνδρας
<quint. smyrn. 12.72> καὶ δορί: θαρσαλέοι γὰρ ἀμείνονες ἐν δαῒ φῶτες.”
<quint. smyrn. 12.73> ὣς φάμενον προσέειπε μένος Λαερτιάδαο:
<quint. smyrn. 12.74> “ὦ τέκος ὀβριμόθυμον ἀταρβέος Αἰακίδαο,
<quint. smyrn. 12.75> ταῦτα μέν, ὡς ἐπέοικεν ἀμύμονι φωτὶ ἐσθλῷ,
<quint. smyrn. 12.76> θαρσαλέως μάλα πάντα διίκεο χερσὶ πεποιθώς:
<quint. smyrn. 12.77> ἀλλ' οὔτ' ἀκαμάτοιο τεοῦ πατρὸς ἄτρομος ἀλκὴ
<quint. smyrn. 12.78> ἔσθενεν ὄλβιον ἄστυ διαπραθέειν Πριάμοιο
<quint. smyrn. 12.79> οὔθ' ἡμεῖς μάλα πολλὰ πονεύμενοι: ἀλλ' ἄγε θᾶσσον
<quint. smyrn. 12.80> Κάλχαντος βουλῇσι θοάς ἐπὶ νῆας ἰόντες
<quint. smyrn. 12.81> ἵππον τεκταίνωμεν ὑπαὶ παλάμῃσιν ̓Επειοῦ,
<quint. smyrn. 12.82> ὅς ῥά τε πολλὸν ἄριστος ἐν ̓Αργείοισι τέτυκται
<quint. smyrn. 12.83> εἵνεκα τεκτοσύνης: δέδαεν δέ μιν ἔργον ̓Αθήνη.”
<quint. smyrn. 12.84> ὣς φάτο: τῷ δ' ἄρα πάντες ἀριστῆες πεπίθοντο
<quint. smyrn. 12.85> νόσφι Νεοπτολέμοιο δαΐφρονος: οὐδὲ μὲν ἐσθλὸν
<quint. smyrn. 12.86> πεῖθε Φιλοκτήταο νόον κρατερὰ φρονέοντος:
<quint. smyrn. 12.87> ὑσμίνης γὰρ ἔτ' ἔσκον ὀϊζυρῆς ἀκόρητοι.
<quint. smyrn. 12.88> ὥρμαινον δὲ μάχεσθαι ἀνὰ κλόνον: ἀμφὶ δὲ λαοὺς
<quint. smyrn. 12.89> σφωιτέρους ἐκέλευον ἀπειρέσιον περὶ τεῖχος
<quint. smyrn. 12.90> πάντα φέρειν, ὅσα δῆριν ἐνὶ πτολέμοισιν ὀφέλλει,
<quint. smyrn. 12.91> ἐλπόμενοι πτολίεθρον ἐΰκτιτον ἐξαλαπάξαι:
<quint. smyrn. 12.92> ἄμφω γὰρ βουλῇσι θεῶν ἐς δῆριν ἵκοντο.
<quint. smyrn. 12.93> καί νύ κεν αἶψα τέλεσσαν, ὅσα σφίσιν ἤθελε θυμός,
<quint. smyrn. 12.94> εἰ μὴ Ζεὺς νεμέσησεν ἀπ' αἰθέρος, ἀμφὶ δὲ γαῖαν
<quint. smyrn. 12.95> ̓Αργείων ἐλέλιξεν ὑπαὶ ποσί, σὺν δ' ἐτίναξεν
<quint. smyrn. 12.96> ἠέρα πᾶσαν ὕπερθε, βάλεν δ' ἀκάμαντα κεραυνὸν
<quint. smyrn. 12.97> ἡρώων προπάροιθεν: ὑπεσμαράγησε δὲ πᾶσα
<quint. smyrn. 12.98> Δαρδανίη: τῶν δ' αἶψα μετετράπετ' ἠῢ νόημα
<quint. smyrn. 12.99> ἐς φόβον: ἐκ δ' ἐλάθοντο βίης καὶ κάρτεος ἐσθλοῦ,
<quint. smyrn. 12.100> καί ῥα κλυτῷ Κάλχαντι καὶ οὐκ ἐθέλοντε πίθοντο:
<quint. smyrn. 12.101> ἐς δ' ἄρα νῆας ἵκοντο σὺν ̓Αργείοισι καὶ ἄλλοις
<quint. smyrn. 12.102> μάντιν ἀγασσάμενοι, τὸν ἄρ' ἐκ Διὸς ἔμμεν ἔφαντο,
<quint. smyrn. 12.103> ἐκ Διὸς ἢ Φοίβοιο: πίθοντο δέ οἱ μάλα πάντα.
<quint. smyrn. 12.104> ἦμος δ' αἰγλήεντα περιστρέφετ' οὐρανὸν ἄστρα
<quint. smyrn. 12.105> πάντοθε μαρμαίροντα, πόνου δ' ἐπιλήθεται ἀνήρ,
<quint. smyrn. 12.106> δὴ τότ' ̓Αθηναίη μακάρων ἕδος αἰπὺ λιποῦσα
<quint. smyrn. 12.107> ἤλυθε παρθενικῇ ἁπαλόχροϊ πάντ' εἰκυῖα
<quint. smyrn. 12.108> ἐς νῆας καὶ λαόν: ἀρηιφίλου δ' ἄρ' ̓Επειοῦ
<quint. smyrn. 12.109> ἔστη ὑπὲρ κεφαλῆς ἐν ὀνείραϊ, καί μιν ἀνώγει
<quint. smyrn. 12.110> τεῦξαι δούριον ἵππον: ἔφη δέ οἱ ἐγκονέοντι
<quint. smyrn. 12.111> αὐτὴ συγκαμέειν, αὐτὴ δ' ἄφαρ ἀγχόθι βῆναι
<quint. smyrn. 12.112> ἔργον ἐς ὀτρύνουσα. Θεῆς δ' ὅ γε μῦθον ἀκούσας
<quint. smyrn. 12.113> καγχαλόων ἀνὰ θυμὸν ἀκηδέος ἔκθορεν ὕπνου:
<quint. smyrn. 12.114> ἔγνω δ' ἀθάνατον θεὸν ἄμβροτον: οὐδέ οἱ ἦτορ
<quint. smyrn. 12.115> ἄλλο παρὲξ ὥρμαινε, νόον δ' ἔχεν αἰὲν ἐπ' ἔργῳ
<quint. smyrn. 12.116> θεσπεσίῳ: πινυτὴ δὲ περὶ φρένας ἤιε τέχνη.
<quint. smyrn. 12.117> ̓Ηὼς δ' ὁππόθ' ἵκανεν ἀπωσαμένη κνέφας ἠῢ
<quint. smyrn. 12.118> εὶς ἔρεβος, χαροπὴ δὲ δι' ἠέρος ἤιεν αἴγλη,
<quint. smyrn. 12.119> δὴ τότε θεῖον ὄνειρον ἐν ̓Αργείοισιν ̓Επειός,
<quint. smyrn. 12.120> ὡς ἴδεν, ὡς ἤκουσεν, ἐελδομένοισιν ἔειπεν:
<quint. smyrn. 12.121> οἱ δέ οἱ εἰσαΐοντες ἀπειρέσιον κεχάροντο.
<quint. smyrn. 12.122> καὶ τότ' ἄρ' ̓Ατρέος υἷες ἐς ἄγκεα τηλεθάοντα
<quint. smyrn. 12.123> ̓́Ιδης ὑψικόμοιο θοοὺς προέηκαν ἱκέσθαι
<quint. smyrn. 12.124> ἀνέρας: οἱ δ' ἐλάτῃσιν ἐπιβρίσαντες ἀν' ὕλην,
<quint. smyrn. 12.125> τάμνον δένδρεα μακρά: περικτυπέοντο δὲ βῆσσαι
<quint. smyrn. 12.126> θεινομένων: δολιχαὶ δὲ κατ' οὔρεα μακρὰ κολῶναι
<quint. smyrn. 12.127> δεύοντ' ἐκ ξυλόχοιο: νάπη δ' ἀνεφαίνετο πᾶσα
<quint. smyrn. 12.128> θήρεσιν οὐκέτι τόσσον ἐπήρατος, ὡς τὸ πάροιθε:
<quint. smyrn. 12.129> πρέμνα δ' ἀπαυαίνοντο βίην ποθέοντ' ἀνέμοιο.
<quint. smyrn. 12.130> καὶ τὰ μὲν ἂρ πελέκεσσι διατμήγοντες ̓Αχαιοὶ
<quint. smyrn. 12.131> ἐσσυμένως φορέεσκον ἐπ' ᾐόνας ̔Ελλησπόντου
<quint. smyrn. 12.132> ἐξ ὄρεος λασίοιο: μόγησε δὲ θυμὸς ἐπ' ἔργῳ
<quint. smyrn. 12.133> αἰζηῶν τε καὶ ἡμιόνων: πονέοντο δὲ λαοὶ
<quint. smyrn. 12.134> ἄσπετον ἄλλοθεν ἄλλος ὑποδρήσσοντες ̓Επειῷ:
<quint. smyrn. 12.135> οἱ μὲν γὰρ τέμνεσκον ὑπ' ὀκριόεντι σιδήρῳ
<quint. smyrn. 12.136> δούρατα καὶ σανίδας διεμέτρεον: οἱ δ' ἄρ' ἀπ' ὄζους
<quint. smyrn. 12.137> λείαινον πελέκεσσιν ἔτ' ἀπρίστων ἀπὸ φιτρῶν,
<quint. smyrn. 12.138> ἄλλος δ' ἄλλο τι ῥέζε πονεύμενος: αὐτὰρ ̓Επειὸς
<quint. smyrn. 12.139> ἵππου δουρατέοιο πόδας κάμεν, αὐτὰρ ἔπειτα
<quint. smyrn. 12.140> νηδύα, τῇ δ' ἐφύπερθε συνήρμοσε νῶτα καὶ ἰξὺν
<quint. smyrn. 12.141> ἐξόπιθεν, δειρὴν δὲ πάρος, καθύπερθε δὲ χαίτην
<quint. smyrn. 12.142> αὐχένος ὑψηλοῖο καθήρμοσεν, ὡς ἐτεόν περ
<quint. smyrn. 12.143> κινυμένην, λάσιον δὲ κάρη καὶ ἐΰτριχον οὐρήν,
<quint. smyrn. 12.144> οὔατά τ' ὀφθαλμούς τε διειδέας ἄλλα τε πάντα,
<quint. smyrn. 12.145> οἷς ἐπικίνυται ἵππος: ἀέξετο δ' ἱερὸν ἔργον
<quint. smyrn. 12.146> ὡς ἐτεὸν ζώοντος, ἐπεὶ θεὸς ἀνέρι τέχνην
<quint. smyrn. 12.147> δῶκ' ἐρατήν: τετέλεστο δ' ἐνὶ τρισὶν ἤμασι πάντα
<quint. smyrn. 12.148> Παλλάδος ἐννεσίῃσι: πολὺς δ' ἐπεγήθεε λαὸς
<quint. smyrn. 12.149> Αργείων: θαύμαζε δ' ὅπως ἐπὶ δούρατι θυμὸς
<quint. smyrn. 12.150> καὶ τάχος ἐκπεπόνητο ποδῶν, χρεμέθοντί τ' ἐῴκει.
<quint. smyrn. 12.151> καὶ τότε δῖος ̓Επειὸς ὑπὲρ μεγακήτεος ἵππου
<quint. smyrn. 12.152> εὔχετ' ἐπ' ἀκαμάτῳ Τριτωνίδι χεῖρας ὀρέξας:
<quint. smyrn. 12.153> “κλῦθι, θεὰ μεγάθυμε, σάου δ' ἐμὲ καὶ τεὸν ἵππον.”
<quint. smyrn. 12.154> ὣς φάτο: τοῦ δ' ἐσάκουσε θεὰ πολύμητις ̓Αθήνη,
<quint. smyrn. 12.155> καί ῥά οἱ ἔργον ἔτευξεν ἐπιχθονίοισιν ἀγητὸν
<quint. smyrn. 12.156> πᾶσιν, ὅσοι μιν ἴδοντο καὶ οἳ μετόπισθε πύθοντο.
<quint. smyrn. 12.157> ἀλλ' ὅτε δὴ Δαναοὶ μὲν ἐγήθεον ἔργον ̓Επειοῦ
<quint. smyrn. 12.158> δερκόμενοι, Τρῶες δὲ πεφυζότες ἔνδοθι πύργων
<quint. smyrn. 12.159> μίμνον ἀλευάμενοι θάνατον καὶ ἀνηλέα κῆρα,
<quint. smyrn. 12.160> δὴ τότ' ἐπ' ̓Ωκεανοῖο ῥοὰς καὶ Τηθύος ἄντρα
<quint. smyrn. 12.161> Ζηνὸς ὑπερθύμοιο θεῶν ἀπάτερθε μολόντος
<quint. smyrn. 12.162> ἔμπεσεν ἀθανάτοισιν ἔρις: δίχα δέ σφισι θυμὸς
<quint. smyrn. 12.163> ἔπλετ' ὀρινομένων: ἀνέμων δ' ἐπιβάντες ἀέλλαις
<quint. smyrn. 12.164> οὐρανόθεν φορέοντο ποτὶ χθόνα: τοῖσι δ̓̔??̓ὕπ' αἰθὴρ
<quint. smyrn. 12.165> ἔβραχεν: οἱ δὲ μολόντες ἐπὶ Ξάνθοιο ῥέεθρα
<quint. smyrn. 12.166> ἀλλήλων ἵσταντο καταντίον, οἱ μὲν ̓Αχαιῶν
<quint. smyrn. 12.167> οἱ δ' ἄρ' ὑπὲρ Τρώων: πολέμου δ' ἔρος ἔμπεσε θυμῷ.
<quint. smyrn. 12.168> τοῖσι δ' ὁμῶς ἀγέροντο καὶ οἳ λάχον εὐρέα πόντον.
<quint. smyrn. 12.169> καί ῥ' οἱ μὲν δολόεντα κοτεσσάμενοι μενέαινον
<quint. smyrn. 12.170> ἵππον ἀμαλδῦναι σὺν νήεσιν, οἱ δ' ἐρατεινὴν
<quint. smyrn. 12.171> ̓́Ιλιον: αἶσα δ' ἔρυκε πολύτροπος, ἐς δὲ κυδοιμὸν
<quint. smyrn. 12.172> τρέψε νόον μακάρεσσιν: ̓́Αρης δ' ἐξῆρχε μόθοιο,
<quint. smyrn. 12.173> ἆλτο δ' ̓Αθηναίης κατεναντίον: ὣς δὲ καὶ ἄλλοι
<quint. smyrn. 12.174> σύμπεσον ἀλλήλοισι: περί σφισι δ' ἄμβροτα τεύχη
<quint. smyrn. 12.175> χρύσεα κινυμένοισι μέγ' ἴαχεν: ἀμφὶ δὲ πόντος
<quint. smyrn. 12.176> εὐρὺς ἐπεσμαράγησε: κελαινὴ δ' ἔτρεμε γαῖα
<quint. smyrn. 12.177> ἀθανάτων ὑπὸ ποσσί: μακρὸν δ' ἅμα πάντες ἄϋσαν.
<quint. smyrn. 12.178> σμερδαλέη δ' ἐνοπὴ μέχρις οὐρανὸν εὐρὺν ἵκανε,
<quint. smyrn. 12.179> μέχρις ἐπ' ̓Αϊδονῆος ὑπερθύμοιο βέρεθρον:
<quint. smyrn. 12.180> Τιτῆνες δ' ὑπένερθε μέγ' ἔτρεσαν: ἀμφὶ δὲ μακρὴ
<quint. smyrn. 12.181> ̓́Ιδη ἐπέστενε πᾶσα καὶ ἠχήεντα ῥέεθρα
<quint. smyrn. 12.182> ἀενάων ποταμῶν, δολιχαὶ δ' ἅμα τοῖσι χαράδραι
<quint. smyrn. 12.183> νῆές τ' ̓Αργείων Πριάμοιό τε κύδιμον ἄστυ.
<quint. smyrn. 12.184> ἀλλ' οὐκ ἀνθρώποισι πέλεν δέος: οὐδ' ἐνόησαν
<quint. smyrn. 12.185> αὐτῶν ἐννεσίῃσι θεῶν ἔριν: οἱ δὲ κολώνας
<quint. smyrn. 12.186> χερσὶν ἀπορρήξαντες ἀπ' οὔρεος ̓Ιδαίοιο
<quint. smyrn. 12.187> βάλλον ἐπ' ἀλλήλους: αἱ δὲ ψαμάθοισιν ὁμοῖαι
<quint. smyrn. 12.188> ῥεῖα διεσκίδναντο θεῶν ἀμφ' ἄσχετα γυῖα
<quint. smyrn. 12.189> ῥηγνύμεναι διὰ τυτθά. Διὸς δ' ἐπὶ πείρασι γαίης
<quint. smyrn. 12.190> οὐ λάθον ἠῢ νόημα: λιπὼν δ' ἄφαρ ̓Ωκεανοῖο
<quint. smyrn. 12.191> χεύματ' ἐς οὐρανὸν εὐρὺν ἀνήιε: τὸν δὲ φέρεσκον
<quint. smyrn. 12.192> εὖρος καὶ Βορέης, Ζέφυρος δ' ἐπὶ τοῖσι Νότος τε,
<quint. smyrn. 12.193> τοὺς ὑπὸ θεσπέσιον ζυγὸν αἰόλος ἤγαγεν ̓͂Ιρις
<quint. smyrn. 12.194> ἅρματος αἰὲν ἐόντος, ὅ οἱ κάμεν ἄμβροτος Αἰὼν
<quint. smyrn. 12.195> χερσὶν ὑπ' ἀκαμάτῃσιν ἀτειρέος ἐξ ἀδάμαντος.
<quint. smyrn. 12.196> ἵκετο δ' Οὐλύμποιο ῥίον μέγα: σὺν δ' ἐτίναξεν
<quint. smyrn. 12.197> ἠέρα πᾶσαν ὕπερθε χολούμενος: ἄλλοθε δ' ἄλλαι
<quint. smyrn. 12.198> βρονταὶ ὁμῶς στεροπῇσι μέγ' ἔκτυπον: ἐκ δὲ κεραυνοὶ
<quint. smyrn. 12.199> ταρφέες ἐξεχέοντο ποτὶ χθόνα: καίετο δ' ἀὴρ
<quint. smyrn. 12.200> ἄσπετον: ἀθανάτοισι δ' ὑπὸ φρένας ἔμπεσε δεῖμα:
<quint. smyrn. 12.201> πάντων δ' ἔτρεμε γυῖα καὶ ἀθανάτων περ ἐόντων.
<quint. smyrn. 12.202> τῶν δὲ περιδδείσασα κλυτὴ Θέμις εὖτε νόημα
<quint. smyrn. 12.203> ἆλτο διὰ νεφέων: τάχα δέ σφεας εἰσαφίκανεν:
<quint. smyrn. 12.204> οἴη γάρ στονόεντος ἀπόπροθι μίμνε μόθοιο:
<quint. smyrn. 12.205> τοῖον δ' ἔκφατο μῦθον ἐρυκανόωσα μάχεσθαι:
<quint. smyrn. 12.206> “ἴσχεσθ' ἰωχμοῖο δυσηχέος: οὐ γὰρ ἔοικε
<quint. smyrn. 12.207> Ζηνὸς χωομένοιο μινυνθαδίων ἕνεκ' ἀνδρῶν
<quint. smyrn. 12.208> μάρνασθ' αἰὲν ἐόντας, ἐπεὶ τάχα πάντες ἄϊστοι
<quint. smyrn. 12.209> ἔσσεσθ': ἦ γὰρ ὕπερθεν ἐφ' ὑμέας οὔρεα πάντα
<quint. smyrn. 12.210> εἰς ἓν ἀναρρήξας οὔθ' υἱῶν οὔτε θυγατρῶν
<quint. smyrn. 12.211> φείσεται, ἀλλ' ἄρα πάντας ὁμῶς ἐφύπερθε καλύψει
<quint. smyrn. 12.212> γαίῃ ἀπειρεσίῃ: οὐδ' ἔσσεται ὔμμιν ἄλυξις
<quint. smyrn. 12.213> ἐς φάος: ἀργαλέος δὲ περὶ ζόφος αἰὲν ἐρύξει.”
<quint. smyrn. 12.214> ὣς φάτο: τοὶ δ' ἐπίθοντο Διὸς τρομέοντες ὁμοκλήν,
<quint. smyrn. 12.215> ὑσμίνης δ' ἴσχοντο, χόλον δ' ἀπὸ νόσφι Βάλοντο
<quint. smyrn. 12.216> ἀργαλέον, φιηότητα δ' ὁμήθεα ποιήσαντο:
<quint. smyrn. 12.217> καί ῥ' οἱ μὲν νίσσοντο πρὸς οὐρανόν, οἱ δ' ἁλὸς εἴσω,
<quint. smyrn. 12.218> οἱ δ' ἀνὰ γαῖαν ἔμιμνον. ἐϋπτολέμοιστ δ' ̓Αχαιοῖς
<quint. smyrn. 12.219> υἱὸς Λαέρταο πύκα φρονέων φάτο μῦθον:
<quint. smyrn. 12.220> “ὦ κλυτοὶ ̓Αργείων σημάντορες ὀβριμόθυμοι,
<quint. smyrn. 12.221> νῦν μοι ἐελδομένῳ τεκμήρατε, οἵτινές ἐστε
<quint. smyrn. 12.222> ἐκπάγλως κρατεροὶ καὶ ἀμύμονες: ἦ γὰρ ἱκάνει
<quint. smyrn. 12.223> ἔργον ἀναγκαίης: ἀλλὰ μνησώμεθ' ̓́Αρηος,
<quint. smyrn. 12.224> ἐς δ' ἵππον βαίνωμεν ἐΰξοον, ὄφρα κε τέκμωρ
<quint. smyrn. 12.225> εὕρωμεν πολέμοιο δυσηχέος: ὣς γάρ ἄμεινον
<quint. smyrn. 12.226> ἔσσεται ἤν κε δόλῳ καὶ μήδεσιν ἀργαλέοισιν
<quint. smyrn. 12.227> ἄστυ μέγ' ἐκπέρσωμεν, οὖ εἵνεκα δεῦρο μολόντες
<quint. smyrn. 12.228> πάσχομεν ἄλγεα πολλὰ φίλης ἀπὸ τηλόθι γαίης.
<quint. smyrn. 12.229> ἀλλ' ἄγε δή, μένος ἠΰ καὶ ἄλκιμον ἐν φρεσί θέντες
<quint. smyrn. 12.230> καὶ γάρ τις κατὰ δῆριν ἀνιηρῇ ὑπ' ἀνάγκῃ
<quint. smyrn. 12.231> θαρσήσας ἀνὰ θυμὸν ἀμείνονα φῶτα κατέκτα
<quint. smyrn. 12.232> χειρότερος γεγαώς: μάλα γὰρ μέγα θυμὸν ἀέξει
<quint. smyrn. 12.233> θάρσος, ὅ πέρ τε μάλιστα πέλει κλέος ἀνθ ρώποισιν.
<quint. smyrn. 12.234> ἀλλ' ἄγ', ἀριστῆες μὲν ἐῢν λόχου ἐντύνεσθε:
<quint. smyrn. 12.235> οἱ δ' ἄλλοι Τενέδοιο πρὸς ἱερὸν ἄστυ μολόντες
<quint. smyrn. 12.236> μιμνέμεν, εἰσόκεν ἄμμε ποτὶ πτόλιν εἰρύσσωσι
<quint. smyrn. 12.237> δήϊοι ἐλπόμενοι Τριτωνίδι δῶρον ἄγεσθαι.
<quint. smyrn. 12.238> αἰζηῶν δέ τις ἐσθλός, ὃν οὐ σάφα Τρῶες ἴσασι,
<quint. smyrn. 12.239> μιμνέτω ἄγχ' ἵπποιο σιδήρεον ἐνθέμενος κῆρ:
<quint. smyrn. 12.240> καί οἱ πάντα μέλοιτο μάλ' ἔμπεδον, ὁππός' ἔγωγε
<quint. smyrn. 12.241> πρόσθ' ἐφάμην: καὶ μή τι περὶ φρεσὶν ἄλλο νοήσῃ,
<quint. smyrn. 12.242> ὄφρα μὴ ἀμφαδὰ Τρωσὶν ̓Αχαιῶν ἔργα πέληται.”
<quint. smyrn. 12.243> ὣς φάτο: τὸν δὲ Σίνων ἀπαμείβετο κύδιμος ἀνὴρ
<quint. smyrn. 12.244> ἄλλων δειδιότων: μάλα γὰρ μέγα ἔργον ἔμελλεν
<quint. smyrn. 12.245> ἐκτελέειν: τῷ καί μιν ἐϋφρονέοντ' ἀνὰ θυμὸν
<quint. smyrn. 12.246> εὐρὺς ἀγάσσατο λαός: ὁ δ' ἐν μέσσοισιν ἔειπεν:
<quint. smyrn. 12.247> “ὦ ̓Οδυσεῦ καὶ πάντες ̓Αχαιῶν φέρτατοι υἷες,
<quint. smyrn. 12.248> ἔργον μὲν τόδ' ἔγωγε λιλαιομένοισι τελέσσω,
<quint. smyrn. 12.249> εἰ καὶ ἀεικίζωσι καὶ εἰ πυρὶ μητιόωνται
<quint. smyrn. 12.250> βάλλειν ζωὸν ἐόντα: τὸ γάρ νύ μοι εὔαδε θυμῷ,
<quint. smyrn. 12.251> ἢ θανέειν δηΐοισιν ὑπ' ἀνδράσιν, ἢ ὑπαλύξαι
<quint. smyrn. 12.252> ̓Αργείοις μέγα κῦδος ἐελδομένοισι φέροντα.”
<quint. smyrn. 12.253> ὣς φάτο θαρσαλέως: μέγα δ' ̓Αργεῖοι κεχάροντο:
<quint. smyrn. 12.254> καί τις ἔφη: “ὡς τῷδε θεὸς μέγα θάρσος ἔδωκε
<quint. smyrn. 12.255> σήμερον: οὐ γὰρ πρόσθεν ἔην θρασύς: ἀλλά ἑ δαίμων
<quint. smyrn. 12.256> ὀτρύνει πάντεσσι κακὸν Τρώεσσι γενέσθαι
<quint. smyrn. 12.257> ἢ νῶιν: νῦν γάρ που ὀΐομαι ἐσσυμένως περ
<quint. smyrn. 12.258> ἀργαλέου πολέμοιο τέκμωρ ἀΐδηλον ἔσεσθαι.”
<quint. smyrn. 12.259> ὣς ἄρ' ἔφη κατὰ λαὸν ἀρηϊφίλων τις ̓Αχατῶν:
<quint. smyrn. 12.260> Νέστωρ δ' αὖθ' ἑτέρωθεν ἐποτρύνων μετέειπε:
<quint. smyrn. 12.261> “νῦν χρειώ, φίλα τέκνα , βίης καὶ θάρσεος ἐσθλοῦ:
<quint. smyrn. 12.262> νῦν γὰρ τέρμα πόνοιο θεοὶ καὶ ἀμύμονα νίκην
<quint. smyrn. 12.263> ἧμιν ἐελδομένοισι φίλας ἐς χεῖρας ἄγουσιν:
<quint. smyrn. 12.264> ἀλλ' ἄγε θαρσαλέως πολυχανδέος ἔνδοθεν ἵππου
<quint. smyrn. 12.265> βαίνετ', ἐπεὶ μερόπεσσι κλέος μέγα θάρσος ὀπάξει:
<quint. smyrn. 12.266> ὡς ὄφελον μέγα κάρτος ἐμοῖς ἔτι γούνασι κεῖτο,
<quint. smyrn. 12.267> οἶον ὅτ' Αἴσονος υἱὸς ἔσω νεὸς ὠκυπόροιο
<quint. smyrn. 12.268> ̓Αργῴης καλέεσκεν ἀριστέας, ὁππότ' ἔγωγε
<quint. smyrn. 12.269> πρῶτος ἀριστήων καταβήμεναι ὁρμαίνεσκον,
<quint. smyrn. 12.270> εἰ μὴ ἄρ' ἀντίθεος Πελίης ἀέκοντά μ' ἔρυκε:
<quint. smyrn. 12.271> νῦν δέ με γῆρας ἔπεισι πολύστονον: ἀλλ' ἄρα καὶ ὥς,
<quint. smyrn. 12.272> ὡς νέος ἡβώων, καταβήσομαι ἔνδοθεν ἵππου
<quint. smyrn. 12.273> θαρσαλέως: θάρσος δὲ κλέος καὶ κῦδος ὁπάσσει.”
<quint. smyrn. 12.274> ὣς φάμενον προσέειπε πάϊς ξανθοῦ ̓Αχιλῆος:
<quint. smyrn. 12.275> “ὧ Νέστορ, σὺ μέν ἐσσὶ νόῳ προφερέστατος ἀνδρῶν
<quint. smyrn. 12.276> πάντων: ἀλλά σε γῆρας ἀμείλιχον ἀμφιμέμαρπεν,
<quint. smyrn. 12.277> οὐδέ τοι ἔμπεδός ἐστι βίη χατέοντι πόνοιο:
<quint. smyrn. 12.278> τῷ σε χρὴ Τενέδοιο πρὸς ῇόνας ἀπονέεσθαι:
<quint. smyrn. 12.279> ἐς δὲ λόχον νέοι ἄνδρες ἔθ' ὑσμίνης ἀκόρητοι
<quint. smyrn. 12.280> βησόμεθ' ὡς σύ, γεραιέ, λιλαιομένοις ἐπιτέλλεις.”
<quint. smyrn. 12.281> ὣς φάτο: τοῦ δ' ἄγχιστα κιὼν Νηλήιος υἱὸς
<quint. smyrn. 12.282> ἀμφοτέρας οἱ ἔκυσσε χέρας κεφαλήν τ' ἐφύπερθεν,
<quint. smyrn. 12.283> οὕνεχ' ὑπέσχετο πρῶτος ἐς εὐρέα δύμεναι ἵππον,
<quint. smyrn. 12.284> αὐτὸν δ' αὖτε κέλευε γεραίτερον ἔκτοθι μίμνειν
<quint. smyrn. 12.285> ἄλλοις σὺν Δαναοῖσιν: ἐέλδετο γὰρ πονέεσθαι:
<quint. smyrn. 12.286> καί ῥά μιν ἰωχμοῖο λιλαιόμενον προσέειπεν:
<quint. smyrn. 12.287> “ἐσσὶ πατρὸς κείνοιο βίῃ καὶ εΰφρονι μύθῳ
<quint. smyrn. 12.288> ἀντιθέου ̓Αχιλῆος: ἔολπα δὲ σῇσι χέρεσσιν
<quint. smyrn. 12.289> ̓Αργείους Πριάμοιο διαπραθέειν κλυτὸν ἄστυ:
<quint. smyrn. 12.290> ὀψὲ δ' ἄρ' ἐκ καμάτοιο μέγα κλέος ἔσσεται ἡμῖν
<quint. smyrn. 12.291> πολλὰ πονησαμένοισι κατὰ κλόνον ἄλγεα λυγρά:
<quint. smyrn. 12.292> ἄλγεα μὲν παρὰ ποσσὶ θεοὶ θέσαν ἀνθρώποισιν,
<quint. smyrn. 12.293> ἐσθλὰ δὲ πολλὸν ἄπωθε: πόνον δ' ἐς μέσσον ἔλασσαν:
<quint. smyrn. 12.294> τούνεκα ῥηιδίη μέν ἐς ἀργαλέην κακότητα
<quint. smyrn. 12.295> αἰζηοῖσι κέλευθος, ἀνιηρὴ δ' ἐπὶ κῦδος,
<quint. smyrn. 12.296> μέσφ' ὅτε τις στονόεντα πόνον διὰ ποσσὶ περήσῃ.”
<quint. smyrn. 12.297> ὣς φάτο: τὸν δ' ̓Αχιλῆος ἀμείβετο κύδιμος υἱός:
<quint. smyrn. 12.298> “ὦ γέρον, ὡς σύ γ' ἔολπας ἐνὶ φρεσί, τοῦτο πέλοιτο
<quint. smyrn. 12.299> ἡμῖν εὐχομένοισιν, ἐπεὶ πολὺ λώιον οὕτως:
<quint. smyrn. 12.300> εἰ δ' ἑτέρως ἐθέλουσι θεοί , καὶ τοῦτο τετύχθω:
<quint. smyrn. 12.301> βουλοίμην γὰρ ὑπ' ̓́Αρεϊ ἐϋκλειῶς ἀπολέσθαι,
<quint. smyrn. 12.302> ἠὲ φυγὼν Τροίηθεν ὀνείδεα πολλὰ φέρεσθαι.”
<quint. smyrn. 12.303> ὣς εἰπὼν ὤμοισι κατ' ἄμβροτα θήκατο τεύχη
<quint. smyrn. 12.304> πατρὸς ἑοῦ: τοὶ δ' αἶψα καὶ αὐτοὶ θωρήχθησαν
<quint. smyrn. 12.305> ἡρώων οἱ ἄριστοι, ὅσοις θρασὺς ἔπλετο θυμός.
<quint. smyrn. 12.306> τούς μοι νῦν καθ' ἕκαστον ἀνειρομένῳ σάφα Μοῦσαι
<quint. smyrn. 12.307> ἔσπεθ' , ὅσοι κατέβησαν ἄσω πολυχανδέος ἵππου:
<quint. smyrn. 12.308> ὑμεῖς γὰρ πᾶσάν μοι ἐνὶ φρεσὶ θήκατ' ἀοιδήν,
<quint. smyrn. 12.309> πρίν μοι ἔτ' ἀμφὶ παρειὰ κατασκίδνασθαι ἴουλον,
<quint. smyrn. 12.310> σμύρνης ἐν δαπέδοισι περικλυτὰ μῆλα νέμοντι
<quint. smyrn. 12.311> τρὶς τόσον ̔Ερμοῦ ἄπωθεν, ὅσον βοόωντος ἀκοῦσαι,
<quint. smyrn. 12.312> ̓Αρτέμιδος περὶ νηὸν ̓Ελευθερίῳ ἐνὶ κήπῳ,
<quint. smyrn. 12.313> οὔρεΐ τ' οὔτε λίην χθαμαλῷ οὔθ' ὑψόθι πολλῷ.
<quint. smyrn. 12.314> πρῶτος μὲν κατέβαινεν ἐς ἵππον κητώεντα
<quint. smyrn. 12.315> υἱὸς ̓Αχιλλῆος, σὺν δὲ κρατερὸς Μενέλαος
<quint. smyrn. 12.316> ἠδ' ̓Οδυσεὺς Σθένελός τε καὶ ἀντίθεος Διομήδης:
<quint. smyrn. 12.317> βῆ δὲ Φιλοκτήτης τε καὶ ̓́Αντικλος ἠδὲ Μενεσθεύς,
<quint. smyrn. 12.318> σὺν δὲ Θόας ἐρίθυμος ἰδὲ ξανθὸς Πολυποίτης,
<quint. smyrn. 12.319> Αἴας τ' Εὐρύπυλός τε καὶ ἰσόθεος Θρασυμήδης,
<quint. smyrn. 12.320> Μηριόνης τε καὶ ̓Ιδομενεὺς ἀριδεικέτω ἄμφω,
<quint. smyrn. 12.321> σὺν δ' ἄρ' ἐϋμμελίης Ποδαλείριος Εὐρύμαχός τε
<quint. smyrn. 12.322> Τεῦκρός τ' ἀντίθεος καὶ ̓Ιάλμενος ὀβριμόθυμος,
<quint. smyrn. 12.323> Θάλπιος ̓Αντίμαχός τε μενεπτόλεμός τε Λεοντεύς:
<quint. smyrn. 12.324> σὺν δ' Εὔμηλος ἔβη θεοείκελος Εὐρύαλός τε
<quint. smyrn. 12.325> Δημοφόων τε καὶ ̓Αμφίμαχος κρατερός τ' ̓Αγαπήνωρ,
<quint. smyrn. 12.326> σὺν δ' ̓Ακάμας τε Μέγης τε κραταιοῦ Φυλέος υἱός:
<quint. smyrn. 12.327> ἄλλοι δ' αὖ κατέβαινον, ὅσοι ἔσαν ἔξοχ' ἄριστοι,
<quint. smyrn. 12.328> ὅσσους χάνδανεν ἵππος ἐΰξοος ἐντὸς ἐέργειν.
<quint. smyrn. 12.329> ἐν δέ σφιν πύματος κατεβήσατο δῖος ̓Επειός,
<quint. smyrn. 12.330> ὅς ῥα καὶ ἵππον ἔτευξεν: ἐπίστατο δ' ᾦ ἐνὶ θυμῷ
<quint. smyrn. 12.331> ἠμὲν ἀναπτύξαι κείνου πτύχας ἠδ' ἐπερεῖσαι:
<quint. smyrn. 12.332> τοὔνεκα δὴ πάντων βῆ δεύτατος: εἴρυσε δ' εἴσω
<quint. smyrn. 12.333> κλίμακας, ᾖς ἀνέβησαν: ὁ δ' αὖ μάλα πάντ' ἐπερείσας
<quint. smyrn. 12.334> αὐτοῦ πὰρ κληῖδι καθέζετο: τοὶ δὲ σιωπῇ
<quint. smyrn. 12.335> πάντες ἔσαν μεσσηγὺς ὁμῶς νίκης καὶ ὀλέθρου.
<quint. smyrn. 12.336> οἱ δ' ἄλλοι νήεσιν ἐπέπλεον εὐρέα πόντον
<quint. smyrn. 12.337> ἃς κλισίας πρήσαντες, ὅπῃ πάρος αὐτοὶ ἴαυον.
<quint. smyrn. 12.338> τοῖσι δὲ κοιρανέοντε δύω κρατερόφρονε φῶτε
<quint. smyrn. 12.339> σήμαινον, Νέστωρ τε καὶ αἰχμητὴς ̓Αγαμέμνων:
<quint. smyrn. 12.340> τοὺς δὲ καἰ ἐλδομένους καταβήμεναι ἔνδοθεν ἵππου
<quint. smyrn. 12.341> ̓Αργεῖοι κατέρυξαν, ἵν' ἐν νήεσσι μένοντες
<quint. smyrn. 12.342> λαοῖς σημαίνωσιν, ἐπεὶ πολὺ λώιον ἄνδρες
<quint. smyrn. 12.343> ἔργον ἐποίχονται, ὁπότ' εἰσορόωσιν ἄνακτες:
<quint. smyrn. 12.344> τοὔνεκ' ἄρ' ἔκτοθι μίμνον ἀριστῆές περ ἐόντες.
<quint. smyrn. 12.345> οἱ δὲ θοῶς ἀφίκοντο πρὸς ἠιόνας Τενέδοιο:
<quint. smyrn. 12.346> εὐνὰς δ' ἔνθ' ἔβαλον κατὰ βένθεος: ἐκ δ' ἔβαν αὐτοὶ
<quint. smyrn. 12.347> νηῶν ἐσσυμένως: ἀπὸ δ' ἔκτοθι πείσματ' ἔδησαν
<quint. smyrn. 12.348> ἠιόνων: αὐτοὶ δὲ παραυτόθι μίμνον ἕκηλοι
<quint. smyrn. 12.349> δέγμενοι, ὁππότε πυρσὸς ἐελδομένοισι φανείη.
<quint. smyrn. 12.350> οἱ δ' ἄρ' ἐν ἵππῳ ἔσαν δηΐων σχεδόν, ἄλλοτε μέν που
<quint. smyrn. 12.351> φθεῖσθαι ὀϊόμενοι, ὁτὲ ἱερὸν ἄστυ δαΐξαι:
<quint. smyrn. 12.352> καὶ τὰ μὲν ἐλπομένοισιν ἐπήλυθεν ̓Ηριγένεια.
<quint. smyrn. 12.353> Τρῶες εἰσενόησαν ἐπ' ᾐόσιν ̔Ελλησπόντου
<quint. smyrn. 12.354> καπνὸν ἔτ' ἀΐσσοντα δι' ἠέρος: οὐδ' ἄρα νῆας
<quint. smyrn. 12.355> δέρκονθ', αἵ σφιν ἔνεικαν ἀφ' ̔Ελλάδοσ1 αἰνὸν ὄλεθρον.
<quint. smyrn. 12.356> γηθόσυνοι δ' ἄρα πάντες ἐπέδραμον αἰγιαλοῖσι
<quint. smyrn. 12.357> τεύχἐ ἐφεσσάμενοι: ἔτι γὰρ δέος ἄμφεχε θυμόν:
<quint. smyrn. 12.358> ἵππον δ' εἰσενόησαν ἐΰξοον. ἀμφὶ δ' ἄρ' αὐτῷ
<quint. smyrn. 12.359> θάμβεον ἑσταότες: μάλα γὰρ μέγα ἔργον ἐτὺχθη:
<quint. smyrn. 12.360> ἀγχόθι δ' αὖτε Σίνωνα δυσάμμορον εἰσενόησαν:
<quint. smyrn. 12.361> καί μιν ἀνειρόμενοι Δαναῶν ὕπερ ἄλλοθεν ἄλλος
<quint. smyrn. 12.362> μέσσον ἐκυκλώσαντο περισταδόν: ἀμφὶ δὲ μύθοις
<quint. smyrn. 12.363> μειλιχίοις εἴροντο πάρος: μετέπειτα δ' ὁμοκλῇ
<quint. smyrn. 12.364> σμερδαλέῃ: καὶ πολλὰ δολόφρονα φῶτα δάϊζον
<quint. smyrn. 12.365> πολλὸν ἐπὶ χρόνον αἰέν: ὁ δ' ἔμπεδον ἠΰτε πέτρη
<quint. smyrn. 12.366> μίμνεν ἀτειρέα γυῖ̓ ἐπιειμένος: ὀψὲ δ' ἄρ' αὐτοῦ
<quint. smyrn. 12.367> οὔαθ' ὁμῶς καὶ ῥῖνας ἀπὸ μελέων ἐτάμοντο
<quint. smyrn. 12.368> πάμπαν ἀεικίζοντες, ὅπως νημερτέα εἴπῃ,
<quint. smyrn. 12.369> ὅππῃ ἔβαν Δαναοὶ σὺν νήεσιν, ἢ τί καὶ ἵππος
<quint. smyrn. 12.370> ἔνδον ἐρητύεσκεν. ὁ δ' ἐνθέμενος φρεσὶ κάρτος
<quint. smyrn. 12.371> λώβης οὐκ ἀλέγιζεν ἀεικέος, ἀλλ' ἐνὶ θυμῷ
<quint. smyrn. 12.372> ἔτλη καὶ πληγῇσι καὶ ἐν πυρὶ τειρόμενός περ
<quint. smyrn. 12.373> ἀργαλέως: ̔́Ηρη γὰρ ἐνέπνευσεν μέγα κάρτος:
<quint. smyrn. 12.374> τοῖα δ' ἄρ' ἐν μέσσοισι δολοφρονέων ἀγόρευεν:
<quint. smyrn. 12.375> “̓Αργεῖοι μέν νηυσὶν ὑπὲρ πόντοιο φέβονται
<quint. smyrn. 12.376> μακρῷ ἀκηδήσαντες ἐπὶ πτολέμῳ καὶ ἀνίῃ:
<quint. smyrn. 12.377> Κάλχαντος δ' ἰότητι δαΐφρονι Τριτογενείῃ
<quint. smyrn. 12.378> ἵππον ἐτεκτήναντο, θεῆς χόλον ὄφρ' ἀλέωνται
<quint. smyrn. 12.379> πάγχυ κοτεσσαμένης Τρώων ὕπερ: ἀμφὶ δὲ νόστου
<quint. smyrn. 12.380> ἐννεσίῃς ̓Οδυσῆος ἐμοὶ μενέαινον ὄλεθρον,
<quint. smyrn. 12.381> ὄφρα με δῃώσωσι δυσηχέος ἄγχι θαλάσσης
<quint. smyrn. 12.382> δαίμοσιν εἰναλίοις. ἐμὲ δ' οὐ λάθον, ἀλλ' ἀλεγεινὰς
<quint. smyrn. 12.383> σπονδάς τ' οὐλοχύτας τε μάλ' ἐσσυμένως ὑπαλύξας
<quint. smyrn. 12.384> ἀθανάτων βουλῇσι παραὶ ποσὶ κάππεσον ἵππου:
<quint. smyrn. 12.385> οἱ δὲ καὶ οὐκ ἐθέλοντες ἀναγκαίῃ με λίποντο
<quint. smyrn. 12.386> ἁζόμενοι μεγάλοιο Διὸς κρατερόφρονα κούρην.”
<quint. smyrn. 12.387> ὣς φάτο κερδοσύνῃσι καὶ οὐ κάμεν ἄλγεσι θυμόν:
<quint. smyrn. 12.388> ἀνδρὸς γὰρ κρατεροῖο κακὴν ὑποτλῆναι ἀνάγκην.
<quint. smyrn. 12.389> τῷ δ' οἱ μὲν πεπίθοντο κατὰ στρατόν, οἱ δ' ἄρ' ἔφαντο
<quint. smyrn. 12.390> ἔμμεναι ἠπεροπῆα πολύτροπον, οἷς ἄρα βουλὴ
<quint. smyrn. 12.391> ἥνδανε Λαοκόωντος: ὁ γὰρ πεπνυμένα βάζων
<quint. smyrn. 12.392> φῆ δόλον ἔμμεναι αἰνὸν ὑπ' ἐννεσίῃσιν ̓Αχαιῶν,
<quint. smyrn. 12.393> πάντας δ' ὀτρύνεσκε θοῶς ἐμπρησέμεν ἵππον,
<quint. smyrn. 12.394> ἵππον δουράτεον καὶ γνώμεναι εἴ τι κεκεύθει.
<quint. smyrn. 12.395> καί νύ κέ οἱ πεπίθοντο καὶ ἐξήλυξαν ὄλεθρον,
<quint. smyrn. 12.396> εἰ μὴ Τριτογένεια, κοτεσσαμένη περὶ θυμῷ
<quint. smyrn. 12.397> αὐτῷ καὶ Τρώεσσι καὶ ἄστεϊ, γαῖαν ἔνερθεν
<quint. smyrn. 12.398> θεσπεσίην ἐλέλιξεν ὑπαὶ ποσὶ Λαοκόωντος.
<quint. smyrn. 12.399> τῷ δ' ἄφαρ ἔμπεσε δεῖμα: τρόμος δ' ἀμφέκλασε γυῖα
<quint. smyrn. 12.400> ἀνδρὸς ὑπερθύμοιο: μέλαινα δέ οἱ περὶ κρατὶ
<quint. smyrn. 12.401> νὺξ ἐχύθη: στυγερὸν δὲ κατὰ βλεφάρων πέσεν ἄλγος,
<quint. smyrn. 12.402> σὺν δ' ἔχεεν λασίῃσιν ὑπ' ὀφρύσιν ὄμματα φωτός:
<quint. smyrn. 12.403> γλῆναι δ' ἀργαλέῃσι πεπαρμέναι ἀμφ' ὀδύνῃσι
<quint. smyrn. 12.404> ῥιζόθεν ἐκλονέοντο: περιστρωφῶντο δ' ὀπωπαὶ
<quint. smyrn. 12.405> τειρόμεναι ὑπένερθεν: ἄχος δ' ἀλεγεινὸν ἵκανεν
<quint. smyrn. 12.406> ἄχρι καὶ ἐς μήνιγγας ἰδ' ἐγκεφάλοιο θέμεθλα:
<quint. smyrn. 12.407> τοῦ δ' ὁτὲ μὲν φαίνοντο μεμιγμένοι αἵματι πολλῷ
<quint. smyrn. 12.408> ὀφθαλμοί, ὁτὲ δ' αὖτε δυσαλθέα γλαυκιόωντες:
<quint. smyrn. 12.409> πολλάκι δ' ἔρρεον οἷον ὅτε στυφελῆς ἀπὸ πέτρης
<quint. smyrn. 12.410> εἴβεται ἐξ ὀρέων νιφετῷ πεπαλαγμένον ὕδωρ:
<quint. smyrn. 12.411> μαινομένῳ δ' ἤικτο, καὶ ἔδρακε διπλόα πάντα
<quint. smyrn. 12.412> αἰνὰ μάλα στενάχων. καὶ ἔτι Τρώεσσι κέλευεν,
<quint. smyrn. 12.413> οὐδ' ἀλέγιζε μόγοιο: φάος δέ οἱ ἐσθλὸν ἄμερσε
<quint. smyrn. 12.414> δῖα θεά: λευκαὶ δ' ἄρ' ὑπὸ βλέφαρ' ἔσταν ὀπωπαὶ
<quint. smyrn. 12.415> αἵματος ἐξ ὀλοοῖο: περιστενάχιζε δὲ λαὸς
<quint. smyrn. 12.416> οἰκτείρων φίλον ἄνδρα, καὶ ἀθανάτην ̓Αγελείην
<quint. smyrn. 12.417> ἐρριγώς, μή τι παρήλιτεν ἀφραδίῃσιν,
<quint. smyrn. 12.418> καί σφιν ἐς αἰνὸν ὄλεθρον ἀνεγνάμφθη νόος ἔνδον,
<quint. smyrn. 12.418a> δειδιότων, μὴ δή σφι καὶ αὐτοῖς ἄλγος ἕπηται
<quint. smyrn. 12.419> οὕνεκα λωβήσαντο δέμας μογεροῖο Σίνωνος
<quint. smyrn. 12.420> ἐλπόμενοι κατὰ θυμὸν ἐτήτυμα πάντ' ἀγορεύσειν:
<quint. smyrn. 12.421> τοὔνεκα προφρονέως μιν ἄγον ποτὶ Τρώιον ἄστυ
<quint. smyrn. 12.422> ὀψέ περ οἰκτείραντες. ἀγειρόμενοι δ' ἅμα πάντες
<quint. smyrn. 12.423> σειρὴν ἀμφεβάλοντο θοῶς περιμήκεϊ ἵππῳ
<quint. smyrn. 12.424> δησάμενοι καθύπερθεν, ἐπεί ῥά οἱ ἐσθλὸς ̓Επειὸς
<quint. smyrn. 12.425> ποσσὶν ὑπὸ βριαροῖσιν ἐΰτροχα δούρατ' ἔθηκεν,
<quint. smyrn. 12.426> ὄφρα κεν αἰζηοῖσιν ἐπὶ πτολίεθρον ἕπηται
<quint. smyrn. 12.427> ἑλκόμενος Τρώων ὑπὸ χείρεσιν. οἱ δ' ἅμα πάντες
<quint. smyrn. 12.428> εἷλκον ἐπιβρίσαντες ἀολλέες, ἠΰτε νῆα
<quint. smyrn. 12.429> ἕλκωσιν μογέοντες ἔσω ἁλὸς ἠχηέσσης
<quint. smyrn. 12.430> αἰζηοί, στιβαραὶ δὲ περιστενάχουσι φάλαγγες
<quint. smyrn. 12.431> τριβόμεναι, δεινὸν δὲ τρόπις περιτετριγυῖα
<quint. smyrn. 12.432> ἀμφὶς ὀλισθαίνουσα κατέρχεται εἰς ἁλὸς οἶδμα:
<quint. smyrn. 12.433> ὣς οἵ γε σφίσι πῆμα ποτὶ πτόλιν ἔργον ̓Επειοῦ
<quint. smyrn. 12.434> πανσυδίῃ μογέοντες ἀνείρυον: ἀμφὶ δ' ἄρ' αὐτῷ
<quint. smyrn. 12.435> πολλὸν ἄδην στεφέων ἐριθηλέα κόσμον ἔθεντο:
<quint. smyrn. 12.436> αὐτοὶ δ' ἐστέψαντο κάρη: μέγα δ' ἤπυον αὐλοὶ
<quint. smyrn. 12.437> ἀλλήλοις ἐπικεκλομένοι: ἐγέλασσε δ' ̓Ενυὼ
<quint. smyrn. 12.438> δερκομένη πολέμοιο κακὸν τέλος: ὑψόθι δ' ̔́Ηρη
<quint. smyrn. 12.439> τέρπετ': ̓Αθηναίη δ' ἐπεγήθεεν: οἱ δὲ μολόντες
<quint. smyrn. 12.440> ἄστυ ποτὶ σφέτερον μεγάλης κρήδεμνα πόληος
<quint. smyrn. 12.441> λυσάμενοι λυγρὸν ἵππον ἐσήγαγον: αἱ δ' ὀλόλυξαν
<quint. smyrn. 12.442> Τρωιάδες, πᾶσαι δὲ περισταδὸν εἰσορόωσαι
<quint. smyrn. 12.443> θάμβεον ὄβριμον ἔργον: ὃ δέ σφισιν ἔκρυφε πῆμα.
<quint. smyrn. 12.444> Λαοκόων δ' ἔτ' ἔμιμνεν ἐποτρύνων ἑτάροισιν
<quint. smyrn. 12.445> ἵππον ἀμαλδῦναι μαλερῷ πυρί: τοὶ δέ οἱ οὔτι
<quint. smyrn. 12.446> πείθοντ', ἀθανάτων γὰρ ὑποτρομέεσκον ὁμοκλήν.
<quint. smyrn. 12.447> τῷ δ' ἔπι κύντερον ἄλλο θεὰ μεγάθυμος ̓Αθὴνη
<quint. smyrn. 12.448> δυστήνοις τεκέεσσιν ἐμήδετο Λαοκόωντος.
<quint. smyrn. 12.449> δὴ γάρ που πέλεν ἄντρον ὑπὸ στυφελώδεϊ πέτρῃ
<quint. smyrn. 12.450> ἠερόεν, θνητοῖσιν ἀνέμβατον, ᾧ ἔνι θῆρες
<quint. smyrn. 12.451> σμερδαλέοι ναίεσκον ἔτ' οὐλομένοιο γενέθλης
<quint. smyrn. 12.452> Τυφῶνος νήσοιο κατὰ πτύχας, ἥν τε Καλύδνην
<quint. smyrn. 12.453> λαοὶ ἐπικλείουσιν ἔσω ἁλὸς ἀντία Τροίης.
<quint. smyrn. 12.454> ἔνθεν ἀναστήσασα βίην καλέεσκε δρακόντων
<quint. smyrn. 12.455> ἐς Τροίην: οἱ δ' αἶψα θεῆς ὕπο κινηθέντες
<quint. smyrn. 12.456> νῆσον ὅλην ἐτίναξαν: ἐπεσμαράγησε δὲ πόντος
<quint. smyrn. 12.457> νισσομένων, καὶ κῦμα διΐστατο: τοὶ δ' ἐφέροντο
<quint. smyrn. 12.458> αἰνὸν λιχμώωντες: ἔφριξε δὲ κήτεα πόντου:
<quint. smyrn. 12.459> ἀμφὶ δ' ἄρα στενάχοντο μέγα Ξάνθοιο θύγατρες
<quint. smyrn. 12.460> νύμφαι καὶ Σιμόεντος: ἀπ' Οὐλύμποιο δὲ Κύπρις
<quint. smyrn. 12.461> ἄχνυτο: τοὶ δ' ἄφαρ ἷξον ὅπῃ θεὸς ὀτρύνεσκε,
<quint. smyrn. 12.462> θήγοντες βλοσυρῇσι γενειάσι λοιγὸν ὀδόντων
<quint. smyrn. 12.463> δυστήνοις ἐπὶ παισί: κακὴ δ' ἐπενίσσετο φύζα
<quint. smyrn. 12.464> Τρῶας, ὅτ' εἰσενόησαν ἀνὰ πτόλιν αἰνὰ πέλωρα:
<quint. smyrn. 12.465> οὐδέ τις αἰζηῶν οὐδ' εἰ μένος ἄτρομος ἦεν
<quint. smyrn. 12.466> μεῖναι ἔτλη: πάντας γὰρ ἀμείλιχον ἄμφεχε δεῖμα
<quint. smyrn. 12.467> θῆρας ἀλευομένους, ὀδύνη δ' ἔχεν: ἂν δὲ γυναῖκες
<quint. smyrn. 12.468> οἴμωζον: καί πού τις ἑῶν ἐπελήσατο τέκνων
<quint. smyrn. 12.469> αὐτὴ ἀλευομένη στυγερὸν μόρον: ἀμφὶ δὲ Τροίη
<quint. smyrn. 12.470> ἔστεν' ἐπεσσυμένων: πολλοὶ δ' ἄφαρ εἰς ἓν ἰόντες
<quint. smyrn. 12.471> γυῖα περιδρύφθησαν: ἐνεστείνοντο δ' ἀγυιαῖς
<quint. smyrn. 12.472> ἀμφιπεριπτώσσοντες. ἔλειπτο δὲ μοῦνος ἄπωθεν
<quint. smyrn. 12.473> Λαοκόων ἅμα παισί: πέδησε γὰρ οὐλομένη Κὴρ
<quint. smyrn. 12.474> καὶ θεός. οἱ δέ οἱ υἷας ὑποτρομέοντας ὄλεθρον
<quint. smyrn. 12.475> ἀμφοτέρους ὀλοῇσιν ἀνηρείψαντο γένυσσι
<quint. smyrn. 12.476> πατρὶ φίλῳ ὀρέγοντας ἑὰς χέρας: οὐδ' ὅ γ' ἀμύνειν
<quint. smyrn. 12.477> ἔσθενεν: ἀμφὶ δὲ Τρῶες ἀπόπροθεν εἰσορόωντες
<quint. smyrn. 12.478> κλαῖον ὑπὸ κραδίῃσι τεθηπότες. οἱ δ' ἄρ' ̓Αθήνης
<quint. smyrn. 12.479> προφρονέως τελέσαντες ἀπεχθέα Τρωσὶν ἐφετμὴν
<quint. smyrn. 12.480> ἄμφω ἀϊστώθησαν ὑπὸ χθόνα: τῶν δ' ἔτι σῆμα
<quint. smyrn. 12.481> φαίνεθ', ὅπου κατέδυσαν ἐς ἱερὸν ̓Απόλλωνος:
<quint. smyrn. 12.482> Περγάμῳ ἐν ζαθέῃ. προπάροιθε δὲ Τρώιοι υἷες
<quint. smyrn. 12.483> παίδων Λαοκόωντος ἀμείλιχα δῃωθέντων
<quint. smyrn. 12.484> τεῦξαν ἅμ' ἀγρόμενοι κενεὸν τάφον, ᾧ ἔπι δάκρυ
<quint. smyrn. 12.485> χεῦε πατὴρ ἀλαοῖσιν ὑπ' ὄμμασιν: ἀμφὶ δὲ μήτηρ
<quint. smyrn. 12.486> πολλὰ κινυρομένη κενεῷ ἐπαΰτεε τύμβῳ
<quint. smyrn. 12.487> ἐλπομένη τι καὶ ἄλλο κακώτερον, ἔστενε δ' ἄτην
<quint. smyrn. 12.488> ἀνέρος ἀφραδίῃς, μακάρων δ' ὑπεδείδιε μῆνιν:
<quint. smyrn. 12.489> ὡς δ' ὅτ' ἐρημαίην περιμύρεται ἀμφὶ καλιὴν
<quint. smyrn. 12.490> πολλὰ μάλ' ἀχνυμένη κατὰ δάσκιον ἄγκος ἀηδών,
<quint. smyrn. 12.491> ἧς ἔτι νήπια τέκνα, πάρος κελαδεινὸν ἀείδειν,
<quint. smyrn. 12.492> δάμναθ' ὑπὸ γναθμοῖσι μένος βλοσυροῖο δράκοντος,
<quint. smyrn. 12.493> μητέρι δ' ἄλγεα θῆκε, καὶ ἄσπετον ἀσχαλόωσα
<quint. smyrn. 12.494> μύρεται ἀμφὶ δόμον κενεὸν μάλα κεκληγυῖα:
<quint. smyrn. 12.495> ὣς ἥ γε στενάχιζε λυγρῷ τεκέων ἐπ' ὀλέθρῳ
<quint. smyrn. 12.496> μυρομένη κενεῷ περὶ σήματι: σὺν δέ οἱ ἄλλο
<quint. smyrn. 12.497> πῆμα μάλ' ἀργαλέον πόσιος πέλεν ἀμφ' ἀλαοῖο.
<quint. smyrn. 12.498> καί ῥ' ἡ μὲν φίλα τέκνα καὶ ἀνέρα κωκύεσκε
<quint. smyrn. 12.499> τοὺς μὲν ἀποφθιμένους τὸν δ' ἄμμορον ἠελίοιο:
<quint. smyrn. 12.500> Τρῶες δ' ἀθανάτοισιν ἐπεντύνοντο θυηλὰς
<quint. smyrn. 12.501> λείβοντες μέθυ λαρόν, ἐπεί σφισιν ἦτορ ἐώλπει
<quint. smyrn. 12.502> λευγαλέου πολέμοιο βαρὺ σθένος ἐξυπαλύξειν.
<quint. smyrn. 12.503> ἱερὰ δ' οὐ καίοντο, πυρὸς δ' ἐσβέννυτ' ἀϋτμή,
<quint. smyrn. 12.504> ὄμβρου ὅπως καθύπερθε δυσηχέος ἐσσυμένοιο:
<quint. smyrn. 12.505> καπνὸς δ' αἱματόεις ἀνεκήκιε: μηρὰ δὲ πάντα
<quint. smyrn. 12.506> πῖπτε χαμαὶ τρομέοντα: κατηρείποντο δὲ βωμοί:
<quint. smyrn. 12.507> σπονδαὶ δ' αἷμα γένοντο: θεῶν δ' ἐξέρρεε δάκρυ,
<quint. smyrn. 12.508> καὶ νηοὶ δεύοντο λύθρῳ: στοναχαὶ δ' ἐφέροντο
<quint. smyrn. 12.509> ἔκποθεν ἀπροφάτοιο: περισσείοντο δὲ μακρὰ
<quint. smyrn. 12.510> τείχεα καὶ πύργοι μεγάλ' ἔκτυπον, ὡς ἀχέοντες:
<quint. smyrn. 12.511> αὐτόματοι δ' ἄρ' ὀχῆες ἀνωίγνυντο πυλάων
<quint. smyrn. 12.512> αἰνὸν κεκλήγοντες: ἐπεστενάχοντο δὲ λυγρὸν
<quint. smyrn. 12.513> ἐννύχιοι ὄρνιθες ἐρημαῖον βοόωντες:
<quint. smyrn. 12.514> ἄστρα δὲ πάντ' ἐφύπερθε θεοδμήτοιο πόληος
<quint. smyrn. 12.515> ἀχλὺς ἀμφεκάλυψε καὶ ἀννεφέλου περ ἐόντος
<quint. smyrn. 12.516> οὐρανοῦ αἰγλήεντος: ἀπαυαίνοντο δὲ δάφναι
<quint. smyrn. 12.517> πὰρ νηῷ Φοίβοιο πάρος θαλεραί περ ἐοῦσαι:
<quint. smyrn. 12.518> ἐν δὲ λύκοι καὶ θῶες ἀναιδέες ὠρύσαντο
<quint. smyrn. 12.519> ἔντοσθεν πυλέων: μάλα μυρία δ' ἄλλα φαάνθη
<quint. smyrn. 12.520> σήματα Δαρδανίδῃσι καὶ ἄστεϊ πῆμα φέροντα.
<quint. smyrn. 12.521> ἀλλ' οὐ δεῖμ' ἀλεγεινὸν ὑπὸ Τρώων φρένας ἷξε
<quint. smyrn. 12.522> δερκομένων ἀλεγεινὰ τεράατα πάντα κατ' ἄστυ:
<quint. smyrn. 12.523> κῆρες γὰρ πάντων νόον ἔκβαλον, ὄφρ' ἐπὶ δαιτὶ
<quint. smyrn. 12.524> πότμον ἀναπλήσωσιν ὑπ' ̓Αργείοισι δαμέντες.
<quint. smyrn. 12.525> οἴη δ' ἔμπεδον ἦτορ ἔχεν πινυτόν τε νόημα
<quint. smyrn. 12.526> Κασσάνδρη, τῆς οὔποτ' ἔπος γένετ' ἀκράαντον,
<quint. smyrn. 12.527> ἀλλ' ἄρ' ἐτήτυμον ἔσκεν: ἀκούετο δ' ἔκ τινος αἴσης
<quint. smyrn. 12.528> ὡς ἀνεμώλιον αἰέν, ἵν' ἄλγεα Τρωσὶ γένηται.
<quint. smyrn. 12.529> ἡ ῥ' ὅτε σήματα λυγρὰ κατὰ πτόλιν εἰσενόησεν
<quint. smyrn. 12.530> εἰς ἕν ἅμ' ἀΐσσοντα, μέγ' ἴαχεν, εὖτε λέαινα,
<quint. smyrn. 12.531> ἥν ῥά τ' ἐνὶ ξυλόχοισιν ἀνὴρ λελιημένος ἄγρης
<quint. smyrn. 12.532> οὐτάσῃ ἠὲ βάλῃ, τῆς δ' ἐν φρεσὶ μαίνεται ἦτορ
<quint. smyrn. 12.533> πάντῃ ἀν' οὔρεα μακρά, πέλει δέ οἱ ἄσχετος ἀλκή:
<quint. smyrn. 12.534> ὥς ἄρα μαιμώωσα θεόπροπον ἔνδοθεν ἦτορ
<quint. smyrn. 12.535> ἤλυθεν ἐκ μεγάροιο: κόμαι δέ οἱ ἀμφεκέχυντο
<quint. smyrn. 12.536> ὤμοις ἀργυφέοισι μετάφρενον ἄχρις ἰοῦσαι:
<quint. smyrn. 12.537> ὄσσε δέ οἱ μάρμαιρεν ἀναιδέα: τῆς ὑπὸ δειρή,
<quint. smyrn. 12.538> ἐξ ἀνέμων ἅτε πρέμνον, ἄδην ἐλελίζετο πάντῃ.
<quint. smyrn. 12.539> καί ῥα μέγα στονάχησε καὶ ἴαχε παρθένος ἐσθλή:
<quint. smyrn. 12.540> “ἆ δειλοί, νῦν βῆμεν ὑπὸ ζόφον: ἀμφὶ γὰρ ἡμῖν
<quint. smyrn. 12.541> ἔμπλειον πυρὸς ἄστυ καὶ αἵματος ἠδὲ καὶ οἴτου
<quint. smyrn. 12.542> λευγαλέου: πάντῃ δὲ τεράατα δακρυόεντα
<quint. smyrn. 12.543> ἀθάνατοι φαίνουσι, καὶ ἐν ποσὶ τέρματ' ὀλέθρου.
<quint. smyrn. 12.544> σχέτλιοι, οὐδέ τι ἴστε κακὸν μόρον, ἀλλ' ἅμα πάντες
<quint. smyrn. 12.544a> χαίρετ' ἄρ' ἀφραδέοντες, οἳ ἠγάγετ' ἐς πόλιν αὐτοὶ
<quint. smyrn. 12.545> ̓Αργείων λυγρὸν ἵππον  ὃ γὰρ μέγα πῆμα κέκευθεν.
<quint. smyrn. 12.546> ἀλλά μοι οὐ πείθεσθ', οὐδ' εἰ μάλα πόλλ' ἀγορεύω,
<quint. smyrn. 12.547> οὕνεκ' ̓Εριννύες ἄκρα γάμου κεχολωμέναι αἰνοῦ
<quint. smyrn. 12.548> ἀμφ' ̔Ελένης, καὶ Κῆρες ἀμείλιχοι ἀΐσσουσι
<quint. smyrn. 12.549> πάντῃ ἀνὰ πτολίεθρον: ἐπ' εἰλαπίνῃ δ' ἀλεγεινῇ
<quint. smyrn. 12.550> δαίνυσθ' ὕστατα δόρπα κακῷ πεφορυγμένα λύθρῳ
<quint. smyrn. 12.551> ἤδη ἐπιψαύοντες ὁμὴν ὁδὸν εἰδώλοισι.”
<quint. smyrn. 12.552> καί τις κερτομέων ὀλοφώιον ἔκφατο μῦθον:
<quint. smyrn. 12.553> “ὦ κούρη Πριάμοιο, τί ἤ νύ σε μάργος ἀνώγει
<quint. smyrn. 12.554> γλῶσσα κακοφραδίη τ' ἀνεμώλια πάντ' ἀγορεύειν;
<quint. smyrn. 12.555> οὐδέ σε παρθενικὴ καὶ ἀκήρατος ἀμφέχει αἰδώς,
<quint. smyrn. 12.556> ἀλλά σε λύσς' ὀλοὴ περιδέδρομε: τῷ νύ σε πάντες
<quint. smyrn. 12.557> αἰὲν ἀτιμάζουσι βροτοὶ πολύμυθον ἐοῦσαν.
<quint. smyrn. 12.558> ἔρρε καὶ ̓Αργείοισι κακὴν προτιόσσεο φήμην
<quint. smyrn. 12.559> ἠδ' αὐτῇ: τάχα γάρ σε καὶ ἀργαλεώτερον ἄλγος
<quint. smyrn. 12.560> μίμνει Λαοκόωντος ἀναιδέος: οὐ γὰρ ἔοικεν
<quint. smyrn. 12.561> ἀθανάτων φίλα δῶρα δαϊζέμεν ἀφραδέοντα.”
<quint. smyrn. 12.562> ὣς ἄρ' ἔφη Τρώων τις ἀνὰ πτόλιν: ὥς δὲ καὶ ἄλλοι
<quint. smyrn. 12.563> κούρην μωμήσαντο καὶ οὐ φάσαν ἄρτια βάζειν,
<quint. smyrn. 12.564> οὕνεκ' ἄρα σφίσι πῆμα καὶ ἀργαλέον μένος Αἴσης
<quint. smyrn. 12.565> ἄγχι παρειστήκει: τοὶ δ' οὐ νοέοντες ὄλεθρον
<quint. smyrn. 12.566> κείνην κερτομέοντες ἀπέτρεπον εὐρέος ἵππου:
<quint. smyrn. 12.567> ἦ γάρ οἱ μενέαινε διὰ ξύλα πάντα κεδάσσαι,
<quint. smyrn. 12.568> ἠὲ καταπρῆσαι μαλερῷ πυρί: τοὔνεκα πεύκης
<quint. smyrn. 12.569> αἰθομένης ἔτι δαλὸν ἀπ' ἐσχαρεῶνος ἑλοῦσα
<quint. smyrn. 12.570> ἔσσυτο μαιμώως': ἑτέρῃ δ' ἐν χειρὶ φέρεσκεν
<quint. smyrn. 12.571> ἀμφίτυπον βουπλῆγα: λυγροῦ δ' ἐπεμαίετο ἵππου,
<quint. smyrn. 12.572> ὄφρα λόχον στονόεντα καὶ ἀμφαδὸν ἀθρήσωσι
<quint. smyrn. 12.573> Τρῶες: τοὶ δέ οἱ αἶψα χερῶν ἀπὸ νόσφι βαλόντες
<quint. smyrn. 12.574> πῦρ ὀλοόν τε σίδηρον, ἀκηδέες ἐντύνοντο
<quint. smyrn. 12.575> δαῖτα λυγρήν: μάλα γάρ σφας ἐπήιεν ὑστατίη νύξ.
<quint. smyrn. 12.576> ̓Αργεῖοι δ' ἔντοσθεν ἐγήθεον εἰσαΐοντες
<quint. smyrn. 12.577> δαινυμένων ὅμαδον κατὰ ̓́Ιλιον οὐδ' ἀλεγόντων
<quint. smyrn. 12.578> Κασσάνδρης, τήν ῥ' αὐτοὶ ἐθάμβεον, ὡς ἐτέτυκτο
<quint. smyrn. 12.579> ἀτρεκέως εἰδυῖα νόον καὶ μῆτιν ̓Αχαιῶν.
<quint. smyrn. 12.580> ̔Η δ' ἅτε πόρδαλις ἔσσυτ' ἐν οὔρεσιν ἀσχαλόωσα,
<quint. smyrn. 12.581> ἥν τ' ἀπὸ μεσσαύλοιο κύνες μογεροί τε νομῆες
<quint. smyrn. 12.582> σεύοντ' ἐσσυμένως, ἡ δ' ἄγριον ἦτορ ἔχουσα
<quint. smyrn. 12.583> ἐντροπαλιζομένη ἀναχάζεται τειρομένη περ:
<quint. smyrn. 12.584> ὣς ἥ εὐρέος ἵππου ἀπέσσυτο τειρομένη κῆρ
<quint. smyrn. 12.585> Τρώων ἀμφὶ φόνῳ: μάλα γὰρ μέγα δέχνυτο πῆμα.
<quint. smyrn. 13.1> οἱ δ' ἄρ' ἀνὰ πτολίεθρον ἐδόρπεον: ἐν δ' ἄρα τοῖσιν
<quint. smyrn. 13.2> αὐλοὶ ὁμῶς σύριγξι μέγ' ἤπυον: ἀμφὶ δὲ πάντῃ
<quint. smyrn. 13.3> μολπὴ ἐπ' ὀρχηθμοῖσι καὶ ἄκριτος ἔσκεν ἀϋτὴ
<quint. smyrn. 13.4> δαινυμένων, οἵη τε πέλει παρὰ δαιτὶ καὶ οἴνῳ.
<quint. smyrn. 13.5> ὧδε δέ τις χείρεσσι λαβὼν ἔμπλειον ἄλεισον
<quint. smyrn. 13.6> πῖνεν ἀκηδέστως: βαρύθοντο δέ οἱ φρένες ἔνδον
<quint. smyrn. 13.7> ἀμφὶ δ' ἄρ' ὀφθαλμοὶ στρεφεδίνεον: ἄλλο δ' ἐπ' ἄλλῳ
<quint. smyrn. 13.8> ἐκ στόματος προΐεσκεν ἔπος κεκολουμένα βάζων:
<quint. smyrn. 13.9> καί ῥά οἱ ἐν μεγάρῳ κειμήλια καὶ δόμος αὐτὸς
<quint. smyrn. 13.10> φαίνετο κινυμένοισιν ἐοικότα: πάντα δ' ἐώλπει
<quint. smyrn. 13.11> ἀμφιπεριστρωφᾶσθαι ἀνὰ πτόλιν: ὄσσε δ' ἄρ' ἀχλὺς
<quint. smyrn. 13.12> ἄμφεχεν: ἀκρήτῳ γὰρ ἀμαλδύνονται ὀπωπαὶ
<quint. smyrn. 13.13> καὶ νόος αἰζηῶν, ὁπότ' ἐς φρένα χανδὸν ἵκηται:
<quint. smyrn. 13.14> καί ῥα καρηβαρέων τοῖον ποτὶ μῦθον ἔειπεν:
<quint. smyrn. 13.15> “ἦ ῥ' ἅλιον Δαναοὶ πουλὺν στρατὸν ἐνθάδ' ἄγειραν,
<quint. smyrn. 13.16> σχέτλιοι, οὐδ' ἐτέλεσσαν ὅσα φρεσὶ μηχανόωντο,
<quint. smyrn. 13.17> ἀλλ' αὕτως ἀπόρουσαν ἀπ' ἄστεος ἡμετέροιο
<quint. smyrn. 13.18> νηπιάχοις παίδεσσιν ἐοικότες ἠὲ γυναιξίν.”
<quint. smyrn. 13.19> ὣς ἄρ' ἔφη Τρώων τις ἐεργόμενος φρένας οἴνῳ,
<quint. smyrn. 13.20> νήπιος: οὐδ' ἄρ' ἐφράσσατ' ἐπὶ προθύροισιν ὄλεθρον.
<quint. smyrn. 13.21> εὖτε γὰρ ὕπνος ἔρυκεν ἀνὰ πτόλιν ἄλλοθεν ἄλλον
<quint. smyrn. 13.22> οἴνῳ ἀναπλήθοντας ἀπειρεσίῳ καὶ ἐδωδῇ,
<quint. smyrn. 13.23> δὴ τότ' ἄρ' αἰθαλόεντα Σίνων ἀνὰ πυρσὸν ἄειρε
<quint. smyrn. 13.24> δεικνὺς ̓Αργείοισι πυρὸς σέλας. ἀμφὶ δέ οἱ κῆρ
<quint. smyrn. 13.25> ἄσπετα πορφύρεσκε κατὰ φρένα, μή μιν ἴδωνται
<quint. smyrn. 13.26> Τρῶες ἐϋσθενέες, τάχα δ' ἀμφαδὰ πάντα γένηται:
<quint. smyrn. 13.27> ἀλλ' οἱ μὲν λεχέεσι πανύστατον ὕπνον ἴαυον
<quint. smyrn. 13.28> πολλῷ ὑπ' ἀκρήτῳ βεβαρηότες: οἱ δ' ἐσιδόντες
<quint. smyrn. 13.29> ἐκ Τενέδου νήεσσιν ἐπὶ πλόον ἐντύνοντο.
<quint. smyrn. 13.30> αὐτὸς δ' ἄγχ' ἵπποιο Σίνων κίεν: ἦκα δ' ἄϋσεν,
<quint. smyrn. 13.31> ἦκα μάκ', ὡς μήπου τις ἐνὶ Τρώεσσι πύθηται,
<quint. smyrn. 13.32> ἀλλ' οἶοι Δαναῶν ἡγήτορες, ὧν ἀπὸ νόσφιν
<quint. smyrn. 13.33> ὕπνος ἄδην πεπότητο λιλαιομένων πονέεσθαι.
<quint. smyrn. 13.34> οἵ ῥά οἱ ἔνδον ἐόντες ἐπέκλυον, ἐς δ' ̓Οδυσῆα
<quint. smyrn. 13.35> πάντες ἐπ' οὔατ' ἔνευσαν: ὁ δέ σφεας ὀτρύνεσκεν
<quint. smyrn. 13.36> ἦκα καὶ ἀτρεμέως ἐκβήμεναι: οἱ δ' ἐπίθοντο
<quint. smyrn. 13.37> ἐς μόθον ὀτρύνοντι, καὶ ἐξ ἵπποιο χαμᾶζε
<quint. smyrn. 13.38> ὥρμαινον προνέεσθαι: ὁ δ' ἰδρείῃσιν ἔρυκε
<quint. smyrn. 13.39> πάντας ἅμ' ἐσσυμένους: αὐτὸς δ' ἄρα χερσὶ θοῇσιν
<quint. smyrn. 13.40> ἵππου δουρατέοιο μάλ' ἀτρέμας ἔνθα καὶ ἔνθα
<quint. smyrn. 13.41> πλευρὰ διεξώϊξεν ἐϋμμελίῃ, ὑπ' ̓Επειῷ.
<quint. smyrn. 13.42> βαιὸν δ' ἐξανέδυ σανίδων ὕπερ, ἀμφὶ δὲ πάντῃ
<quint. smyrn. 13.43> Τρῶας παπταίνεσκεν, ἐγρηγορότ' εἴπου ἴδοιτο:
<quint. smyrn. 13.44> ὡς δ' ὅταν ἀργαλέῳ λιμῷ βεβολημένος ἦτορ
<quint. smyrn. 13.45> ἐξ ὀρέων ἔλθῃσι λύκος χατέων μάλ' ἐδωδῆς
<quint. smyrn. 13.46> ποίμνης πρὸς σταθμὸν εὐρὺν, ἀλευόμενος δ' ἄρα φῶτας
<quint. smyrn. 13.47> καὶ κύνας, οἵ ῥά τε μῆλα φυλασσέμεναι μεμάασι,
<quint. smyrn. 13.48> βαίνῃ ποσσὶν ἕκηλος ὑπὲρ ποιμνήιον ἕρκος:
<quint. smyrn. 13.49> ὣς ̓Οδυσεὺς ἵπποιο κατήιεν: ἀμφὶ δ' ἄρ' αὐτῷ
<quint. smyrn. 13.50> ὄβριμοι ἄλλοι ἕποντο Πανελλήνων βασιλῆες
<quint. smyrn. 13.51> νισσόμενοι κλίμαξι κατὰ στίχας, ἅσ1 περ ̓Επειὸς
<quint. smyrn. 13.52> τεῦξεν ἀριστήεσσιν ἐϋσθενέεσσι κέλευθα
<quint. smyrn. 13.53> ἵππον ἐσερχομένοισι καὶ ἐξ ἵπποιο κιοῦσιν.
<quint. smyrn. 13.54> οἵ ῥα τότ' ἀμφ' αὐτῇσι κατήιον ἄλλοθεν ἄλλοι,
<quint. smyrn. 13.55> θαρσαλέοις σφήκεσσιν ἐοικότες, οὕδ τε κλονήσῃ
<quint. smyrn. 13.56> δρυτόμος, οἱ δ' ἅμα πάντες ὀρινόμενοι περὶ θυμῷ
<quint. smyrn. 13.57> ὄζου ὑπεκπροχέονται, ὅτε κτύπον εἰσαΐουσιν:
<quint. smyrn. 13.58> ὣς οἵ ἐξ ἵπποιο μεμαότες ἐξεχέοντο
<quint. smyrn. 13.59> ἐς Τρώων πτολίεθρον ἐΰκτιτον: ἐν δ' ἄρα τοῖσι
<quint. smyrn. 13.60> πάλλετ' ἐνὶ στέρνοισι κέαρ τάχα δ' οἱ μὲν ἔναιρον δυσμενέας
<quint. smyrn. 13.61> τοὶ δ' ἔτ' ἔρεσσον ἔσω ἁλός: αἱ δ' ἐφέροντο
<quint. smyrn. 13.62> νῆες ὑπὲρ μέγα χεῦμα χεῦμα: Θέτις δ' ἴθυνε κέλευθα
<quint. smyrn. 13.63> οὖρον ἐπιπροϊεῖσα: νόος δ' ἄρ' ἰαίνετ' ̓Αχαιῶν:
<quint. smyrn. 13.64> καρπαλίμως δ' ἐλθόντες ἐπ' ᾐόνας ̔Ελλησπόντου,
<quint. smyrn. 13.65> ἔνθ' αὖθις στήσαντο νέας, σὺν δ' ἄρμενα πάντα
<quint. smyrn. 13.66> εἷλον ἐπισταμένως, ὅσα νήεσιν αἰὲν ἕπονται.
<quint. smyrn. 13.67> αὐτοὶ δ' αἶψ' ἐκβάντες ἐς ̓́Ιλιον ἐσσεύοντο
<quint. smyrn. 13.68> ἄβρομοι, ἠΰτε μῆλα ποτὶ σταθμὸν ἀΐσσοντα
<quint. smyrn. 13.69> ἐκ νομοῦ ὑλήεντος ὀπωρινὴν ὑπὸ νύκτα:
<quint. smyrn. 13.70> ὣς οἵ γ' αὐίαχοι Τρώων ποτὶ ἄστυ νέοντο
<quint. smyrn. 13.71> πάντες ἀριστήεσσιν ἀρηγέμεναι μεμαῶτες.
<quint. smyrn. 13.72> οἱ δ', ὡς σμερδνὰ λύκοὶ λιμῷ περιπαιφάσσοντες
<quint. smyrn. 13.73> σταθμῷ ἐπιβρίσωσι κατ' οὔρεα μακρὰ καὶ ὕλην
<quint. smyrn. 13.74> εὕδοντος μογεροῦ σημάντορος, ἄλλα δ' ἐπ' ἄλλοις
<quint. smyrn. 13.75> δάμνανθ' ἕρκεος ἐντὸς ὑπὸ κνέφας, ἀμφὶ δὲ πάντῃ
<quint. smyrn. 13.76> αἵματι καὶ νεκύεσσιν, ὀρώρει δ' αἰνὸς ὄλεθρος,
<quint. smyrn. 13.77> καίπερ ἔτι πλεόνων Δαναῶν ἔκτοσθεν ἐόντων:
<quint. smyrn. 13.78> ἀλλ' ὅτε δὴ μάλα πάντες ἔβαν ποτὶ τείχεα Τροίης,
<quint. smyrn. 13.79> δὴ τότε μαιμώωντες ἀνηλεγέως ἐσέχυντο
<quint. smyrn. 13.80> ἐς Πριάμοιο πόληα μένος πνείοντες ̓́Αρηος.
<quint. smyrn. 13.81> πᾶν δ' εὗρον πτολίεθρον ἐνίπλειον πολέμοιο
<quint. smyrn. 13.82> καὶ νεκύων: πάντῃ δὲ πυρὶ στονόεντα μέλαθρα
<quint. smyrn. 13.83> καιόμεν' ἀργαλέως: μέγα δὲ φρεσὶν ἰαίνοντο.
<quint. smyrn. 13.84> ἐν δὲ καὶ αὐτοὶ Τρωσὶ κακὰ φρονέοντες ὄρουσαν:
<quint. smyrn. 13.85> μαίνετο δ' ἐν μέσσοισιν ̓́Αρης στονόεσσα τ' ̓Ενυώ:
<quint. smyrn. 13.86> πάντῃ δ' αἷμα κελαινὸν ὑπέρρεε, δεύετο δὲ χθὼν
<quint. smyrn. 13.87> Τρώων τ' ὀλλυμένων ἠδ' ἀλλοδαπῶν ἐπικούρων.
<quint. smyrn. 13.88> τῶν οἱ μὲν θανάτῳ δεδμημένοι ὀκρυόεντι
<quint. smyrn. 13.89> κεῖντο κατὰ πτολίεθρον ἐν αἵματι: τοὶ δ' ἐφύπερθε
<quint. smyrn. 13.90> πῖπτον ἀποπνείοντες ἑὸν μένος: οἱ δ' ἄρα χερσὶ
<quint. smyrn. 13.91> δράγδην ἔγκατ' ἔχοντες ὀϊζυρῶς ἀλάληντο
<quint. smyrn. 13.92> ἀμφὶ δόμους: ἄλλοι δὲ ποδῶν ἑκάτερθε κοπέντων
<quint. smyrn. 13.93> ἀμφὶ νεκροὺς εἵρπυζον ἀάσπετα κωκύοντες:
<quint. smyrn. 13.94> πολλῶν δ' ἐν κονίῃσι μαχέσσασθαι μεμαώτων
<quint. smyrn. 13.95> χεῖρες ἀπηράχθησαν ὁμῶς κεφαλῇσι καὶ αὐτῇς:
<quint. smyrn. 13.96> φευγόντων δ' ἑτέρων μελίαι διὰ νῶτα πέρησαν
<quint. smyrn. 13.97> ἄντικρυς ἐς μαζούς, τῶν δ' ἰξύας ἄχρις ἱκέσθαι
<quint. smyrn. 13.98> αἰδοίων ἐφύπερθε διαμπερές, ᾗχι μάλιστα
<quint. smyrn. 13.99> ̓́Αρεος ἀκαμάτοιο πέλει πολυώδυνος αἰχμή.
<quint. smyrn. 13.100> πάντῃ δ' ἀμφὶ πόληα κυνῶν ἀλεγεινὸς ὀρώρει
<quint. smyrn. 13.101> ὠρυθμός: στοναχὴ δὲ δαϊκταμένων αἰζηῶν
<quint. smyrn. 13.102> ἔπλετο λευγαλέη: περὶ δ' ἴαχε πάντα μέλαθρα
<quint. smyrn. 13.103> ἄσπετον: οἰμωγὴ δὲ πέλε στονόεσσα γυναικῶν
<quint. smyrn. 13.104> εἰδομένων γεράνοισιν, ὅτ' αἰετὸν ἀθρήσωσιν
<quint. smyrn. 13.105> ὑψόθεν ἀΐσσοντα δι' αἰθέρος, οὐδ' ἄρα τῇσι
<quint. smyrn. 13.106> θαρσαλέον στέρνοισι πέλει μένος, ἀλλά ἑ μοῦνον
<quint. smyrn. 13.107> μακρὸν ἀνατρύζουσι φοβεύμεναι ἱερὸν ὄρνιν:
<quint. smyrn. 13.108> ὣς ἄρα Τρωιάδες μέγα κώκυον ἄλλοθεν ἄλλαι,
<quint. smyrn. 13.109> αἱ μὲν ἀνεγρόμεναι λέχεων ἄπο, ταὶ δ' ἐπὶ γαῖαν
<quint. smyrn. 13.110> θρῴσκουσαι: τῇς δ' οὔτι μίτρης ἔτι μέμβλετο λυγρῇς,
<quint. smyrn. 13.111> ἀλλ' αὕτως ἀλάληντο περὶ μελέεσσι χιτῶνα
<quint. smyrn. 13.112> μοῦνον ἐφεσσάμεναι: ταὶ δ' οὐ φθάσαν οὔτε καλύπτρην
<quint. smyrn. 13.113> οὔτε βαθὺν μελέεσσιν ἑλεῖν πέπλον, ἀλλ' ἐπιόντας
<quint. smyrn. 13.114> δυσμενέας τρομέουσαι ἀμηχανίῃ πεπέδηντο
<quint. smyrn. 13.115> παλλόμεναι κραδίην, μοῦνον δ' ἄρα χερσὶ θοῇσιν
<quint. smyrn. 13.116> αἰδῶ ἀπεκρύψαντο δυσάμμοροι: αἱ δ' ἀλεγεινῶς
<quint. smyrn. 13.117> ἐκ κεφαλῆς τίλλοντο κόμην καὶ στήθεα χερσὶ
<quint. smyrn. 13.118> θεινόμεναι γοάασκον ἄδην: ἕτεραι δὲ κυδοιμὸν
<quint. smyrn. 13.119> δυσμενέων ἔτλησαν ἐναντίον, ἐκ δ' ἐλάθοντο
<quint. smyrn. 13.120> δείματος, ὀλλυμένοισιν ἀρηγέμεναι μεμαυῖαι
<quint. smyrn. 13.121> ἀνδράσιν ἢ τεκέεσσιν, ἐπεὶ μέγα θάρσος ἀνάγκη
<quint. smyrn. 13.122> ὤπασεν. οἰμωγὴ δ' ἀταλάφρονας ἔκβαλεν ὕπνου
<quint. smyrn. 13.123> νηπιάχους, τῶν οὔπω ἐπίστατο κήδεα θυμός:
<quint. smyrn. 13.124> ἄλλοι δ' ἀμφ' ἄλλοισιν ἀπέπνεον: οἱ δ' ἐπέχυντο
<quint. smyrn. 13.125> πότμον ὁμῶς ὁρόωντες ὀνείρασιν: ἀμφὶ δὲ λυγραὶ
<quint. smyrn. 13.126> κῆρες ὀϊζυρῶς ἐπεγήθεον ἀλλυμένοισιν.
<quint. smyrn. 13.127> οἱ δ' ὡς ἀφνειοῖο σύες κατὰ δώματ' ἄνακτος
<quint. smyrn. 13.128> εἰλαπίνην λαοῖσιν ἀπείριτον ἐντύνοντος
<quint. smyrn. 13.129> μυρίοι ἐκτείνοντο: λυγρῷ δ' ἀνεμίσγετο λύθρῳ
<quint. smyrn. 13.130> οἶνος ἔτ' ἐν κρητῆρσι λελειμμένος: οὐδέ τις ἦεν,
<quint. smyrn. 13.131> ὅς κεν ἄνευθε φόνοιο φέρε στονόεντα σίδηρον,
<quint. smyrn. 13.132> οὐδ' εἴ τις μαλ' ἄναλκις ἔην: ὀλέκοντο δὲ Τρῶες.
<quint. smyrn. 13.133> ὡς δ' ὑπὸ θώεσι μῆλα δαΐζεται ἠὲ λύκοισι
<quint. smyrn. 13.134> καύματος ἐσσυμένοιο δυσαέος ἤματι μέσσῳ
<quint. smyrn. 13.135> ποιμένος οὐ παρεόντος, ὅτε σκιερῷ ἐνὶ χώρῳ
<quint. smyrn. 13.136> ἰλαδὸν ἀλλήλοισιν ὁμῶς συναρηρότα πάντα
<quint. smyrn. 13.137> μίμνωσιν, κείνοιο γλάγος ποτὶ σῶμα φέροντος,
<quint. smyrn. 13.138> νηδύα πλησάμενοι πολυχανδέα πάντ' ἐπιόντες
<quint. smyrn. 13.139> αἷμα μέλαν πίνουσιν, ἅπαν δ' ὀλέκουσι μένοντες
<quint. smyrn. 13.140> πῶϋ, κακὴν δ' ἄρα δαῖτα λυγρῷ τεύχουσι νομῆι:
<quint. smyrn. 13.141> ὣς Δαναοὶ Πριάμοιο κατὰ πτόλιν ἄλλον ἐπ' ἄλλῳ
<quint. smyrn. 13.142> κτεῖνον ἐπεσσύμενοι πυμάτην ἀνὰ δηϊοτῆτα:
<quint. smyrn. 13.143> οὐδ' ἄρ' ἔην Τρώων τις ἀνούτατος, ἀλλ' ἅμα πάντων
<quint. smyrn. 13.144> γναμπτὰ μέλη πεπάλακτο μελαινόμεν' αἵματι πολλῷ.
<quint. smyrn. 13.145> οὐδὲ μὲν ̓Αργείοισιν ἀνούτατος ἔπλετο δῆρις,
<quint. smyrn. 13.146> ἀλλ' οἱ μὲν δεπάεσσι τετυμμένοι, οἱ δὲ τραπέζαις,
<quint. smyrn. 13.147> οἱ δ' ἔτι καιομένοισιν ἐπ' ἐσχαρεῶνι τυπέντες
<quint. smyrn. 13.148> δαλοῖς, οἱ δ' ὀβελοῖσι πεπαρμένοι ἐκπνείεσκον,
<quint. smyrn. 13.149> οἷς ἔτι που καὶ σπλάγχνα συῶν περὶ θερμὰ λέλειπτο
<quint. smyrn. 13.150> ̔Ηφαίστου μαλεροῖο περιζείοντος ἀϋτμῇ:
<quint. smyrn. 13.151> ἄλλοι δ' αὖ πελέκεσσι καὶ ἀξίνῃσι θοῇσιν
<quint. smyrn. 13.152> ἤσπαιρον δμηθέντες ἐν αἵματι: τῶν δ' ἀπὸ χειρῶν
<quint. smyrn. 13.153> δάκτυλοι ἐτμήθησαν, ἐπὶ ξίφος εὖτε βάλοντο
<quint. smyrn. 13.154> χεῖρας ἐελδόμενοι στυγερὰς ἀπὸ Κῆρας ἀμύνειν:
<quint. smyrn. 13.155> καί πού τις βρεχμόν τε καὶ ἐγκέφαλον συνέχευε
<quint. smyrn. 13.156> λᾶα βαλὼν ἑτάροιο κατὰ μόθον: οἱ δ' ἅτε θῆρες
<quint. smyrn. 13.157> οὐτάμενοι σταθμοῖς ἔνι ποιμένος ἀγραύλοιο
<quint. smyrn. 13.158> ἀργαλέως μαίνοντο διεγρομένοιο χόλοιο
<quint. smyrn. 13.159> νύχθ' ὑπὸ λευγαλέην: μέγα δ' ἰσχανόωντες ̓́Αρηος
<quint. smyrn. 13.160> ἀμφὶ δόμους Πριάμοιο κυδοίμεον ἄλλοθεν ἄλλον
<quint. smyrn. 13.161> σεύοντες, πολλοὶ δὲ καὶ ἐγχείῃσι δάμησαν
<quint. smyrn. 13.162> ̓Αργείων: Τρῶες γὰρ ὅσοι φθάσαν ἐν μεγάροισιν
<quint. smyrn. 13.163> ἢ ξίφος ἢ δόρυ μακρὸν ἑῇς ἀνὰ χερσὶν ἀεῖραι,
<quint. smyrn. 13.164> δυσμενέας δάμναντο καὶ ὡς βεβαρηότες οἴνῳ.
<quint. smyrn. 13.165> αἴγλη δ' ἄσπετος ὦρτο δι' ἄστεος, οὕνεκ' ̓Αχαιῶν
<quint. smyrn. 13.166> πολλοὶ ἔχον χείρεσσι πυρὸς σέλας, ὄφρ' ἀνὰ δῆριν
<quint. smyrn. 13.167> δυσμενέας τε φίλους τε μάλ' ἀτρεκέως ὁρόωσι.
<quint. smyrn. 13.168> καὶ τότε Τυδέος υἱὸς ἀνὰ μόθον ἀντιόωντα
<quint. smyrn. 13.169> αἰχμητῆρα Κόροιβον ἀγανοῦ Μύγδονος υἷα
<quint. smyrn. 13.170> ἐγχείῃ κοίλοιο διὰ στομάχοιο πέρησεν,
<quint. smyrn. 13.171> ᾗχι θοαὶ πόσιός τε καὶ εἴδατός εἰσι κέλευθοι.
<quint. smyrn. 13.172> καὶ τὸν μὲν περὶ δουρὶ μέλας ἐκιχήσατο πότμος:
<quint. smyrn. 13.173> κάππεσε δ' ἐς μέλαν αἷμα καὶ ἄλλων ἔθνεα νεκρῶν,
<quint. smyrn. 13.174> νήπιος, οὐδ' ἀπόνητο γάμων, ὧν οὕνεχ' ἵκανε
<quint. smyrn. 13.175> χθιζὸς ὑπὸ Πριάμοιο πόλιν καὶ ὑπέσχετ' ̓Αχαιοὺς
<quint. smyrn. 13.176> ̓Ιλίου ἂψ ὦσαι: τῷ δ' οὐ θεὸς ἐξετέλεσσεν
<quint. smyrn. 13.177> ἐλπωρήν: κῆρες γὰρ ἐπιπροέηκαν ὄλεθρον.
<quint. smyrn. 13.178> σὐν δέ οἱ Εὐρυδάμαντα κατέκτανεν ἀντιόωντα
<quint. smyrn. 13.179> γαμβρὸν ἐϋμμελίην ̓Αντήνορος, ὅς ῥα μάλιστα
<quint. smyrn. 13.180> θυμὸν ἐνὶ Τρώεσσι σαοφροσύνῃσι κέκαστο.
<quint. smyrn. 13.181> ἔνθα καὶ ̓Ιλιονῆι συνήντετο δημογέροντι,
<quint. smyrn. 13.182> καί οἱ ἔπι ξίφος αἰνὸν ἐρύσσατο: τοῦ δ' ἄρα πάγχυ
<quint. smyrn. 13.183> γηραλέου κλάσθησαν ἄδην ἐπὶ σώματι γυῖα:
<quint. smyrn. 13.184> καί ῥα περιτρομέων ἅμα χείρεσιν ἀμφοτέρῃσι
<quint. smyrn. 13.185> τῇ μὲν ἄορ συνέδραξε θοόν, τῇ δ' ἥψατο γούνων
<quint. smyrn. 13.186> ἀνδροφόνου ἥρωος: ὁ δ' ἐς μόθον ἐσσύμενός περ
<quint. smyrn. 13.187> ἢ χόλου ἀμβολίῃ, ἢ καὶ θεοῦ ὀτρύνοντος,
<quint. smyrn. 13.188> βαιὸν ἀπέσχε γέροντος ἑὸν ξίφος, ὄφρα τι εἴπῃ
<quint. smyrn. 13.189> λισσόμενος θοὸν ἄνδρα καὶ ὄβριμον: ὃς δ' ἀλεγεινὸν
<quint. smyrn. 13.190> ἴαχεν ἐσσυμένως: στυγερὸν δέ μιν ἄμφεχε δεῖμα:
<quint. smyrn. 13.191> “γουνοῦμαί ς', ὅτις ἐσσὶ πολυσθενέων ̓Αργείων,
<quint. smyrn. 13.192> αἴδεσαι ἀμφιπεσόντος ἐμὰς χέρας, ἀργαλέου τε
<quint. smyrn. 13.193> λῆγε χόλου: καὶ γάρ ῥα πέλει μακρὸν ἀνέρι κῦδος
<quint. smyrn. 13.194> ἄνδρα νέον κτείναντι καὶ ὄβριμον: ἢν δὲ γέροντα
<quint. smyrn. 13.195> κτείνῃς, οὔ νύ τοι αἶνος ἐφέψεται εἵνεκεν ἀλκῆς:
<quint. smyrn. 13.196> τοὔνεκ' ἐμεῦ ἄπο νόσφιν ἐς αἰζηοὺς τρέπε χεῖρας
<quint. smyrn. 13.197> ἐλπόμενός ποτε γῆρας ὁμοίιον εἰσαφικέσθαι.”
<quint. smyrn. 13.198> ὣς φάμενον προσέειπε κραταιοῦ Τυδέος υἱός:
<quint. smyrn. 13.199> “ὦ γέρον, ἔλπομ' ἔγωγ' ἐσθλόν ποτὶ γῆρας ἱκέσθαι:
<quint. smyrn. 13.200> ἀλλά μοι ἕως ἔτι κάρτος ἀέξεται, οὔτιν' ἐάσω
<quint. smyrn. 13.201> ἐχθρὸν ἐμῆς κεφαλῆς, ἀλλ' ̓́Αϊδι πάντας ἰάψω,
<quint. smyrn. 13.202> οὕνεκ' ἄρ' ἐσθλὸς ἀνὴρ ὃς δήϊον ἄνδρ' ἀπαμύνει.”
<quint. smyrn. 13.203> ὣς εἰπὼν λαιμοῖο διήλασε λοίγιον ἆορ
<quint. smyrn. 13.204> δεινὸς ἀνήρ: ἴθυνε δ' ὅπῃ θνητοῖς ἐπὶ πότμον
<quint. smyrn. 13.205> ψυχῆς εἰσι τάχιστα καὶ αἵματος αἰνὰ κέλευθα:
<quint. smyrn. 13.206> καὶ τὸν μὲν μόρος αἰνὸς ὑπέκλασε δῃωθέντα
<quint. smyrn. 13.207> Τυδείδαο χέρεσσιν. ὁ δ' εἰσέτι Τρῶας ἐναίρων
<quint. smyrn. 13.208> ἔσσυτ' ἀνὰ πτολίεθρον ἐῷ μέτα κάρτεϊ θύων:
<quint. smyrn. 13.209> δάμνατο δ' ἠῢν ̓́Αβαντα: βάλεν δ' ὑπὸ δούρατι μακρῷ
<quint. smyrn. 13.210> υἷα Περιμνήστοιο περικλυτὸν Εὐρυκόωντα.
<quint. smyrn. 13.211> Αἴας δ' ̓Αμφιμέδοντα, Δαμαστορίδην δ' ̓Αγαμέμνων,
<quint. smyrn. 13.212> ̓Ιδομενεῦς δὲ Μίμαντα, Μέγης δ' ἕλε Δηιοπίτην.
<quint. smyrn. 13.213> υἱὸς δ' αὖτ' ̓Αχιλῆος ἀμαιμακέτῳ ὑπὸ δουρὶ
<quint. smyrn. 13.214> Πάμμονα δῖον ὄλεσσε, βάλεν δ' ἐπιόντα Πολίτην,
<quint. smyrn. 13.215> ἀντίφονόν τ' ἐπὶ τοῖσι κατέκτανε, τοὺς ἅμα πάντας
<quint. smyrn. 13.216> υἱῆας Πριάμοιο: καὶ ἀντιόωντ' ἀνὰ δῆριν
<quint. smyrn. 13.217> δάμνατ' ̓Αγήνορα δῖον: ἐπ' ἄλλῳ δ' ἄλλον ἔπεφνεν
<quint. smyrn. 13.218> ἡρώων: πάντῃ δὲ μέλας ἀνεφαίνετ' ὄλεθρος
<quint. smyrn. 13.219> ὀλλυμένων: ὁ δὲ πατρός ἑοῦ καταειμένος ἀλκὴν
<quint. smyrn. 13.220> μαιμώων ἐδάϊζεν ὅσους κίχεν. ἐν δὲ καὶ αὐτῷ
<quint. smyrn. 13.221> δυσμενέων βασιλῆι κακὰ φρονέων ἐνέκυρσεν
<quint. smyrn. 13.222> ἑρκείου ποτὶ βωμόν: ὁ δ' ὡς ἴδεν υἷ̓ ̓Αχιλῆος,
<quint. smyrn. 13.223> ἔγνω ἄφαρ τὸν ἐόντα καὶ οὐ τρέσεν, οὕνεκ' ἄρ' αὐτὸς
<quint. smyrn. 13.224> θυμὸν ἐέλδετο παισὶν ἐπὶ σφετέροισιν ὀλέσσαι:
<quint. smyrn. 13.225> τοὔνεκά μιν προσέειπε λιλαιόμενος θανέεσθαι:
<quint. smyrn. 13.226> “ὦ τέκος ὀβριμόθυμον ἐϋπτολέμου ̓Αχιλῆος,
<quint. smyrn. 13.227> κτεῖνον, μηδ' ἐλέαιρε δυσάμμορον: οὐ γὰρ ἔγωγε
<quint. smyrn. 13.228> τοῖα παθὼν καὶ τόσσα λιλαίομαι εἰσοράασθαι
<quint. smyrn. 13.229> ἠελίοιο φάος πανδερκέος, ἀλλά που ἤδη
<quint. smyrn. 13.230> φθεῖσθαι ὁμῶς τεκέεσσι καὶ ἐκλελαθέσθαι ἀνίης
<quint. smyrn. 13.231> λευγαλέης, ὁμάδου τε δυσηχέος. ὡς ὄφελόν με
<quint. smyrn. 13.232> σεῖο πατὴρ κατέπεφνε, πρὶν αἰθομένην ἐσιδέσθαι
<quint. smyrn. 13.233> ̓́Ιλιον, ὁππότ' ἄποινα περὶ κταμένοιο φέρεσκον
<quint. smyrn. 13.234> ̔́Εκτορος, ὅν μοι ἔπεφνε πατὴρ τεός: ἀλλὰ τὸ μέν που
<quint. smyrn. 13.235> κῆρες ἐπεκλώσαντο: σὺ δ' ἡμετέροιο φόνοιο
<quint. smyrn. 13.236> ἄασον ὄβριμον ἦτορ, ὅπως λελάθωμ' ὀδυνάων.”
<quint. smyrn. 13.237> ὣς φάμενον προσέειπεν ̓Αχιλλέος ὄβριμος υἱός:
<quint. smyrn. 13.238> “ὧ γέρον, ἐμμεμαῶτα καὶ ἐσσύμενόν περ ἀνώγεις:
<quint. smyrn. 13.239> οὐ γάρ ς' ἐχθρὸν ἐόντα μετὰ ζωοῖσιν ἐάσω:
<quint. smyrn. 13.240> οὐ γάρ τι ψυχῆς πέλει ἀνδράσι φίλτερον ἄλλο.”
<quint. smyrn. 13.241> ὣς εἰπὼν: ἀπέκοψε κάρην πολιοῖο γέροντος
<quint. smyrn. 13.242> ῥηιδίως, ὡς εἴ τις ἀπὸ στάχυν ἀμήσηται
<quint. smyrn. 13.243> ληίου ἀζαλέοιο θέρευς εὐθαλπέος ὥρῃ.
<quint. smyrn. 13.244> ἡ δὲ μέγα μύζουσα κυλίνδετο πολλὸν ἐπ' αἶαν
<quint. smyrn. 13.245> νόσφ' ἄλλων μελέων, ὁπόσοις ἐγκίνυται ἀνήρ:
<quint. smyrn. 13.246> κεῖτο δ' ἄρ' ἐς μέλαν αἷμα καὶ εἰς ἑτέρων φόνον ἀνδρῶν
<quint. smyrn. 13.247> ὄλβῳ καὶ γενεῇ καὶ ἀπειρεσίοις τεκέεσσιν:
<quint. smyrn. 13.248> οὐ γὰρ δὴν ἐπὶ κῦδος ἀέξεται ἀνθρώποτσιν,
<quint. smyrn. 13.249> ἀλλ' ἄρα που καὶ ὄνειδος ἐπέσσυται ἀπροτίοπτον:
<quint. smyrn. 13.250> καὶ τὸν μὲν πότμος εἶλε: κακῶν δ' ὅ γε λήσατο πάντων.
<quint. smyrn. 13.251> οἱ δὲ καὶ ̓Αστυάνακτα βάλου Δαναοὶ ταχύπωλοι
<quint. smyrn. 13.252> πύργου ἀφ' ὑψηλοῖο, φίλου δέ οἱ ἦτορ ὄλεσσαν
<quint. smyrn. 13.253> μητρὸς ἀφαρπάξαντες ἐν ἀγκοίνῃσιν ἐόντα
<quint. smyrn. 13.254> ἕστορι χωόμενοι, ἐπεὶ ἦ σφισι πῆμα κόρυσσε
<quint. smyrn. 13.255> ζωὸς ἐών: τῷ καί οἱ ἀπηχθήραντο γενέθλην,
<quint. smyrn. 13.256> καί οἱ παῖδ' ἐβάλοντο καθ' ἕρκεος αἰπεινοῖο,
<quint. smyrn. 13.257> νήπιον, οὔπω δῆριν ἐπιστάμενον πολέμοιο.
<quint. smyrn. 13.258> ἠΰτε πόρτιν ὄρεσφι λύκοι χατέοντες ἐδωδῆς
<quint. smyrn. 13.259> κρημνὸν ἐς ἠχήεντα κακοφραδίῃσι βάλωνται
<quint. smyrn. 13.260> μητρὸς ἀποτμήξαντες ἐϋγλαγέων ἀπὸ μαζῶν,
<quint. smyrn. 13.261> ἡ δὲ θέῃ γοόωσα φίλον τέκος ἔνθα καὶ ἔνθα
<quint. smyrn. 13.262> μακρὰ κινυρομένη, τῇ δ' ἐξόπιθεν κακόν ἄλλο
<quint. smyrn. 13.263> ἔλθῃ, ἐπεί ἑ λέοντες ἀναρπάξωσι καὶ αὐτήν:
<quint. smyrn. 13.264> ὣς τὴν ἀσχαλόωσαν ἄδην περὶ παιδὸς ἑοῖο
<quint. smyrn. 13.265> ἦγον δήϊοι ἄνδρες ἅμ' ἄλλῃς ληιάδεσσι
<quint. smyrn. 13.266> κούρην ̓Ηετίωνος ἀμύμονος αἰνὰ βοῶσαν.
<quint. smyrn. 13.267> ἡ δ' ἄρα παιδὸς ἑοῖο καὶ ἀνέρος ἠδὲ τοκῆος
<quint. smyrn. 13.268> μνησαμένη φόνον αἰνὸν ἐΰσφυρος ̓Ηετιώνη
<quint. smyrn. 13.269> ὥρμηνεν θανέεσθαι, ἐπεὶ βασιλεῦσιν ἄμεινον
<quint. smyrn. 13.270> τεθνάμεν ἐν πολέμῳ ἢ χείροσιν ἀμφιπολεύειν:
<quint. smyrn. 13.271> καί ῥ' ὀλοφυδνὸν ἄϋσε μέγ' ἀχνυμένη κέαρ ἔνδον:
<quint. smyrn. 13.272> “εἰ δ' ἄγε νῦν καὶ ἐμεῖο δέμας κατὰ τείχεος αἰνοῦ
<quint. smyrn. 13.273> ἢ κατὰ πετράων ἢ ἔσω πυρὸς αἶψα βάλεσθε,
<quint. smyrn. 13.274> ̓Αργεῖοι: μάλα γάρ μοι ἀάσπετα πήματ' ἔασι:
<quint. smyrn. 13.275> καὶ γάρ μευ πατέρ' ἐδθλὸν ἐνήρατο Πηλέος υἱὸς
<quint. smyrn. 13.276> Θήβῃ ἐνὶ ζαθέῃ, Τροίῃ δ' ἔνι φαίδιμον ἄνδρα,
<quint. smyrn. 13.277> ὅς μοι ἔην μάλα πάντα, τά τ' ἔλδετο θυμὸς ἐμεῖο:
<quint. smyrn. 13.278> καί μοι κάλλιπε τυτθὸν ἐνὶ μεγάροις ἔτι παῖδα,
<quint. smyrn. 13.279> ᾧ ἔτι κυδιάασκον ἀπείριτον, ᾧ ἔτι πολλὰ
<quint. smyrn. 13.280> ἐλπομένην ἀπάφησε κακὴ καὶ ἀτάσθαλος Αἶσα.
<quint. smyrn. 13.281> τῷ νύ μ' ἀκηχεμένην πολυτειρέος ἐκ βιότοιο
<quint. smyrn. 13.282> νοσφίσατ' ἐσσυμένως, μηδ' εἰς ἑὰ δώματ' ἄγεσθε
<quint. smyrn. 13.283> μίγδα δορυκτήτοισιν, ἐπεί νύ μοι οὐκέτι θυμῷ
<quint. smyrn. 13.284> εὔαδεν ἀνθρώποισι μετέμμεναι, οὕνεκα δαίμων
<quint. smyrn. 13.285> κηδεμονῆας ὄλεσσεν: ἄχος δέ με δέχνυται αἰνὸν
<quint. smyrn. 13.286> ἐκ Τρώων στυγεροῖσιν ἐπ' ἄλγεσιν οἰωθεῖσαν.”
<quint. smyrn. 13.287> ἦ ῥα λιλαιομένη χθόνα δύμεναι: οὐ γὰρ ἔοικε
<quint. smyrn. 13.288> ζωέμεναι κείνοισιν, ὅσων μέγα κῦδος ὄνειδος
<quint. smyrn. 13.289> ἀμφιχάνῃ: δεινὸν γὰρ ὑπόψιον ἔμμεναι ἄλλων.
<quint. smyrn. 13.290> οἱ δὲ βίῃ ἀέκουσαν ἄγον ποτὶ δούλιον ἦμαρ.
<quint. smyrn. 13.291> ἄλλοι δ' αὖτ' ἄλλοις ἐν δώμασι θυμὸν ἔλειπον
<quint. smyrn. 13.292> ἀνέρες: ἐν δ' ἄρα τοῖσι βοὴ πολύδακρυς ὀρώρει:
<quint. smyrn. 13.293> ἀλλ' οὐκ ἐν μεγάροις ̓Αντήνορος, οὕνεκ' ἄρ' αὐτοῦ
<quint. smyrn. 13.294> ̓Αργεῖοι μνήσαντο φιλοξενίης ἐρατεινῆς,
<quint. smyrn. 13.295> ὡς ξείνισσε πάροιθε κατὰ πτόλιν ἠδ' ἐσάωσεν
<quint. smyrn. 13.296> ἰσόθεον Μενέλαον ὁμῶς ̓Οδυσῆι μολόντα:
<quint. smyrn. 13.297> τῷ δ' ἐπίηρα φέροντες ̓Αχαιῶν φέρτατοι υἷες
<quint. smyrn. 13.298> αὐτὸν μὲν ζώοντα λίπον καὶ κτῆσιν ἔασαν
<quint. smyrn. 13.299> καὶ Θέμιν ἁζόμενοι πανδερκέα καὶ φίλον ἄνδρα.
<quint. smyrn. 13.300> καὶ τότε δὴ πάϊς ἐσθλὸς ἀμύμονος ̓Αγχίσαο
<quint. smyrn. 13.301> πολλὰ καμὼν περὶ ἄστυ θεηγενέος Πριάμοιο
<quint. smyrn. 13.302> δουρὶ καὶ ἠνορέῃ, πολλῶν δ' ἀπὸ θυμὸν ὀλέσσας,
<quint. smyrn. 13.303> ὡς ἴδε δυσμενέων ὑπὸ χείρεσι λευγαλέῃσιν
<quint. smyrn. 13.304> αἰθόμενον πτολίεθρον, ἀπολλυμένους θ' ἅμα λαοὺς
<quint. smyrn. 13.305> πανσυδίῃ, καὶ κτῆσιν ἀπείριτον. ἔκ τε μελάθρων
<quint. smyrn. 13.306> ἑλκομένας ἀλόχους ἅμα παίδεσιν, οὐκέτ' ἄρ' αὐτοῦ
<quint. smyrn. 13.307> ἐλπωρὴν ἔχε θυμὸς ἰδεῖν εὐτειχέα πάτρην,
<quint. smyrn. 13.308> ἀλλά οἱ ὁρμαίνεσκε νόος μέγα πῆμ' ὑπαλύξαι.
<quint. smyrn. 13.309> ὡς δ' ὅθ' ἁλὸς κατὰ βένθος ἀνὴρ οἰήϊα νωμῶν
<quint. smyrn. 13.310> νηὸς ἐπισταμένως ἄνεμον καὶ κῦμ' ἀλεείνων
<quint. smyrn. 13.311> πάντοθεν ἐσσύμενον στυγερῇ ὑπὸ χείματος ὥρῃ
<quint. smyrn. 13.312> χεῖρα κάμῃ καὶ θυμόν, ὑποβρυχίης δ' ἄρα νηὸς
<quint. smyrn. 13.313> ὀλλυμένης ἀπάνευθε λιπὼν οἰήϊα μοῦνα
<quint. smyrn. 13.314> τυτθόν ἐπὶ σκάφος εἶσι, μέλει δέ οἱ οὐκέτι νηὸς
<quint. smyrn. 13.315> φορτίδος: ὣς πάϊς ἐσθλὸς ἐΰφρονος ̓Αγχίσαο,
<quint. smyrn. 13.316> ἄστυ λιπὼν δηΐοισι καταιθόμενον πυρὶ πολλῷ,
<quint. smyrn. 13.317> υἱέα καὶ πατέρα σφὸν ἀναρπάξας φορέεσκε,
<quint. smyrn. 13.318> τὸν μέν ἐπὶ πλατὺν ὦμον ἐφεσσάμενος κρατερῇσι
<quint. smyrn. 13.319> χερσὶ πολυτλήτῳ ὑπὸ γήραϊ μοχθίζοντα,
<quint. smyrn. 13.320> τὸν δ' ἁπαλῆς ἅμα χειρὸς ἐπιψαύοντα πόδεσσι
<quint. smyrn. 13.321> γαίης: οὐλομένου τε φοβεύμενον ἔργα μόθοιο
<quint. smyrn. 13.322> ἐξῆγεν πολέμοιο δυσηχέος: ὃς δ' ὑπ' ἀνάγκης
<quint. smyrn. 13.323> ἐκρέματ' ἐμπεφυὼς ἀταλὸς πάϊς: ἀμφὶ δέ δάκρυ:
<quint. smyrn. 13.324> χεύατό οἱ ἁπαλῇσι παρηίσιν: αὐτὰρ ὁ νεκρῶν
<quint. smyrn. 13.325> σώμαθ' ὑπέρθορε πολλὰ θοοῖς ποσί, πολλὰ δ' ἐν ὄρφνῃ
<quint. smyrn. 13.326> οὐκ ἐθέλων στείβεσκε: Κύπρις δ' ὀδόν ἡγεμόνευεν
<quint. smyrn. 13.327> υἱωνὸν καὶ παῖδα καὶ ἀνέρα πήματος αἰνοῦ
<quint. smyrn. 13.328> πρόφρων ῥυομένη: τοῦ δ' ἐσσυμένου ὑπὸ ποσσὶ
<quint. smyrn. 13.329> πάντῃ πῦρ ὑπόεικε: περισχίζοντο δ' ἀϋτμαὶ
<quint. smyrn. 13.330> ̔Ηφαίστου μαλεροῖο: καὶ ἔγχεα καὶ βέλἐ ἀνδρῶν
<quint. smyrn. 13.331> πῖπτον ἐτώσια πάντα κατὰ χθονὸς, ὁππός' ̓Αχαιοὶ
<quint. smyrn. 13.332> κείνῳ ἐπέρριψαν πολέμῳ ἐνὶ δακρυόεντι
<quint. smyrn. 13.333> καὶ τότε δὴ Κάλχας μεγάλ' ἴαχε λαὸν ἐέργων:
<quint. smyrn. 13.334> “ἴσχεσθ' Αἰνείαο κατ' ἰφθίμοιο καρήνου
<quint. smyrn. 13.335> βάλλοντες στονόεντα βέλη καὶ λοίγια δοῦρα:
<quint. smyrn. 13.336> τὸν γὰρ θέσφατόν ἐστι θεῶν ἐρικυδέϊ βουλῇ
<quint. smyrn. 13.337> Θύμβριν ἐπ' εὐρυρέεθρον ἀπὸ Ξάνθοιο μολόντα
<quint. smyrn. 13.338> τευξέμεν ἱερὸν ἄστυ καὶ ἐσσομένοισιν ἀγητὸν
<quint. smyrn. 13.339> ἀνθρώποις, αὐτὸν δὲ πολυσπερέεσσι βροτοῖσι
<quint. smyrn. 13.340> κοιρανέειν: ἐκ τοῦ δὲ γένος μετόπισθεν ἀνάξειν
<quint. smyrn. 13.341> ἄχρις ἐπ' ἀντολίην τε καὶ ἀκαμάτου δύσιν ἠοῦς:
<quint. smyrn. 13.342> καὶ δ' αὐτῷ θέμις ἐστὶ μετέμμεναι ἀθανάτοισιν,
<quint. smyrn. 13.343> οὕνεκα δὴ πάϊς ἐστὶν ἐϋπολοκάμου ̓Αφροδίτης,
<quint. smyrn. 13.344> καὶ δ' ἄλλως τοῦδ' ἀνδρὸς ἑὰς ἀπεχώμεθα χεῖρας,
<quint. smyrn. 13.345> οὕνεκα καὶ χρυσοῖο καὶ ἄλλ' ὅσα οἱ κτέατ' ἐστίν,
<quint. smyrn. 13.346> ἄνδρ' ἃ σαοῖ φεύγοντα καὶ ἀλλοδαπὴν ἐπὶ γαῖαν,
<quint. smyrn. 13.347> τῶν πάντων προβέβουλεν ἑὸν πατέρ' ἠδὲ καὶ υἷα:
<quint. smyrn. 13.348> νὺξ δὲ μί' ἧμιν ἔφηνε καὶ υἱέα πατρὶ γέροντι
<quint. smyrn. 13.349> ἤπιον ἐκπάγλως καὶ ἀμεμφέα παιδὶ τοκῆα.”
<quint. smyrn. 13.350> ὣς φάτο: τοὶ δ' ἐπίθοντο καὶ ὡς θεὸν εἰσοράασκον
<quint. smyrn. 13.351> πάντες: ὁ δ' ἐσσυμένως ἐξ ἄστεος οἷο βεβήκει,
<quint. smyrn. 13.352> ᾗχί ἑ ποιπνύοντα πόδες φέρον: οἱ δ' ἔτι Τροίης
<quint. smyrn. 13.353> ̓Αργεῖοι πτολίεθρον ἐϋκτίμενον διέπερθον.
<quint. smyrn. 13.354> καὶ τότε δὴ Μενέλαος ὑπὸ ξίφεϊ στονόεντι
<quint. smyrn. 13.355> Δηίφοβον κατέπεφνε καρηβαρέοντα κιχήσας
<quint. smyrn. 13.356> ἀμφ' ̔Ελένης λεχέεσσι δυσάμμορον: ἡ δ' ὑπὸ φύζῃ
<quint. smyrn. 13.357> κεύθετ' ἐνὶ μεγάροισιν: ὁ δ' αἵματος ἐκχυμένοιο
<quint. smyrn. 13.358> γήθεεν ἀμφὶ φόνῳ: τοῖον δ' ἐπὶ μῦθον ἔειπεν:
<quint. smyrn. 13.359> “ὦ κύον, ὥς τοι ἔγωγε φόνον στονόεντ' ἐφέηκα
<quint. smyrn. 13.360> σήμερον: οὐδέ σε δῖα κιχήσεται ̓Ηριγένεια
<quint. smyrn. 13.361> ζωὸν ἔτ' ἐν Τρώεσσι, καὶ εἰ Διὸς εὔχεαι εἶναι
<quint. smyrn. 13.362> γαμβρὸς ἐρισμαράγοιο: μέλας δέ σε δέξατ' ὄλεθρος
<quint. smyrn. 13.363> ἡμετέρης ἀλόχοιο παρὰ μεγάροισι δαρέντα
<quint. smyrn. 13.364> ἀργαλέως: ὡς εἴθε καὶ οὐλομένοιο πάροιθε
<quint. smyrn. 13.365> θυμὸν ̓Αλεξάνδροιο κατὰ μόθον ἀντιόωντος
<quint. smyrn. 13.366> νοσφισάμην: καί κέν μοι ἐλαφρότερον πέλεν ἄλγος:
<quint. smyrn. 13.367> ἀλλ' ὁ μὲν ἤδη ἵκανεν ὑπὸ ζόφον ὀκρυόεντα
<quint. smyrn. 13.368> τίσας αἴσιμα πάντα: σὲ δ' οὐκ ἄρα μέλλεν ὀνήσειν
<quint. smyrn. 13.369> ἡμετέρη παράκοιτις, ἐπεὶ Θέμιν οὔποτ' ἀλιτροὶ
<quint. smyrn. 13.370> ἀνέρες ἐξαλέονται ἀκήρατον, οὕνεκ' ἄρ' αὐτοὺς
<quint. smyrn. 13.371> εἰσοράᾳ νυκτός τε καὶ ἤματος, ἀμφὶ δὲ πάντῃ
<quint. smyrn. 13.372> ἀνθρώπων ἐπὶ φῦλα διηερίη πεπότηται
<quint. smyrn. 13.373> τινυμένη σὺν Ζηνὶ κακῶν ἐπιίστορας ἔργων.”
<quint. smyrn. 13.374> ὣς εἰπὼν δηΐοισιν ἀνηλέα τεῦχεν ὄλεθρον:
<quint. smyrn. 13.375> μαίνετο γάρ οἱ θυμὸς ὑπὸ κραδίῃ μέγ' ἀέξων
<quint. smyrn. 13.376> ζηλήμων: καὶ πολλὰ περὶ φρεσὶ θαρσαλέῃσι
<quint. smyrn. 13.377> Τρωσὶ κακὰ φρονέεσκε, τὰ δὴ θεὸς ἐξετέλεσσε
<quint. smyrn. 13.378> πρέσβα Δίκη: κεῖνοι γὰρ ἀτάσθαλα πρῶτοι ἔρεξαν
<quint. smyrn. 13.379> ἀμφ' ̔Ελένης, πρῶτοι δὲ καὶ ὅρκια πημήναντο,
<quint. smyrn. 13.380> σχέτλιοι, ὁππότε κεῖνο διὲκ μέλαν αἷμα καὶ ἱρὰ
<quint. smyrn. 13.381> ἀθανάτων πατέοντο παραιβασίῃσι νόοιο:
<quint. smyrn. 13.382> τῷ καί σφιν μετόπισθεν ̓Εριννύες ἄλγεα τεῦχον:
<quint. smyrn. 13.383> τοὔνεκ' ἄρ' οἱ μὲν ὄλοντο πρὸ τείχεος, οἱ δ' ἀνὰ ἄστυ
<quint. smyrn. 13.384> τερπόμενοι παρὰ δαιτὶ καὶ ἠϋκόμοις ἀλόχοισιν.
<quint. smyrn. 13.385> ὀψὲ δὲ δὴ Μενέλαος ἐνὶ μυχάτοισι δόμοιο
<quint. smyrn. 13.386> εὗρεν ἑὴν παράκοιτιν ὑποτρομέουσαν ὁμοκλὴν
<quint. smyrn. 13.387> ἀνδρὸς κουριδίοιο θρασύφρονος, ὅς μιν ἀθρήσας
<quint. smyrn. 13.388> ὥρμηνε κτανέειν ζηλημοσύνῃσι νόοιο,
<quint. smyrn. 13.389> εἰ μή οἱ κατέρυξε βίην ἐρόεσς' ̓Αφροδίτη,
<quint. smyrn. 13.390> ἥ ῥά οἱ ἐκ χειρῶν ἔβαλε ξίφος, ἔσχε δ' ἐρωήν:
<quint. smyrn. 13.391> τοῦ γὰρ ζῆλον ἐρεμνὸν ἀπώσατο, καί οἱ ἔνερθεν
<quint. smyrn. 13.392> ἡδὺν ὑφ' ἵμερον ὦρσε κατὰ φρενὸς ἠδὲ ὄσσων.
<quint. smyrn. 13.393> τῷ δ' ἄρα θάμβος ἄελπτον ἐπήλυθεν: οὐδ' ἄρ' ἔτ' ἔτλη
<quint. smyrn. 13.394> κάλλος ἰδὼν ἀρίδηλον ἐπὶ ξίφος αὐχένι κῦρσαι,
<quint. smyrn. 13.395> ἀλλ' ὥστε ξύλον αὖον ἐν οὔρεϊ ὑλήεντι
<quint. smyrn. 13.396> εἱστήκει, τὸ μὲν οὔτε θοαὶ βορέαο θύελλαι
<quint. smyrn. 13.397> ἐσσύμεναι κλονέουσι δι' ἠέρος οὔτε νότοιο:
<quint. smyrn. 13.398> ὣς ὁ ταφὼν μένε δηρόν: ὑπεκλάσθη δέ οἱ ἀλκὴ
<quint. smyrn. 13.399> δερκομένου παράκοιτιν: ἄφαρ δ' ὅ γε λήσατο πάντων,
<quint. smyrn. 13.400> ὅσσα οἱ ἐν λεχέεσσι παρήλιτε κουριδίοισι:
<quint. smyrn. 13.401> πάντα γὰρ ἠμάλδυνε θεὴ Κύπρις, ἥ περ ἁπάντων
<quint. smyrn. 13.402> ἀθανάτων δάμνησι νόον θνητῶν τ' ἀνθρώπων.
<quint. smyrn. 13.403> ἀλλὰ καὶ ὣς θοὸν ἆορ ἀπὸ χθονὸς αὖθις ἀείρας
<quint. smyrn. 13.404> κουριδίῃ ἐπόρουσε: νόος δέ οἱ ἄλλ' ἐνὶ θυμῷ
<quint. smyrn. 13.405> ὡρμᾶτ' ἐσσυμένοιο: δόλῳ δ' ἄρα θέλγεν ̓Αχαιούς.
<quint. smyrn. 13.406> καὶ τότε μιν κατέρυξεν ἀδελφεὸς ἱέμενόν περ
<quint. smyrn. 13.407> μειλιχίοις μάλα πολλὰ παραυδήσας ἐπέεσσι:
<quint. smyrn. 13.408> δείδιε γὰρ μή σφιν ἐτώσια πάντα γένηται:
<quint. smyrn. 13.409> “ἴσχεο νῦν, Μενέλαε, χολούμενος: οὐ γὰρ ἔοικε
<quint. smyrn. 13.410> κουριδίην παράκοιτιν ἐναιρέμεν, ἧς πέρι πολλὰ
<quint. smyrn. 13.411> ἄλγἐ ἀνέτλημεν Πριάμῳ κακὰ μητιόωντες:
<quint. smyrn. 13.412> οὐ γάρ τοι ̔Ελένη πέλει αἰτίη, ὡς σύ γ' ἔολπας,
<quint. smyrn. 13.413> ἀλλὰ Πάρις ξενίοιο Διὸς καὶ σεῖο τραπέζης
<quint. smyrn. 13.414> λησάμενος: τῷ καί μιν ἐν ἄλγεσι τίσατο δαίμων.”
<quint. smyrn. 13.415> ὣς φάθ': ὁ δ' αἶψ' ἐπίθησε. θεοὶ δ' ἐρικυδέα Τροίην
<quint. smyrn. 13.416> κυανέοις νεφέεσσι καλυψάμενοι γοάασκον,
<quint. smyrn. 13.417> νόσφιν ἐϋπλοκάμου Τριτωνίδος ἠδὲ καὶ ̔́Ηρης.
<quint. smyrn. 13.418> αἳ μέγα κυδιάασκον ἀνὰ φρένας, εὖτ' ἐσίδοντο
<quint. smyrn. 13.419> περθόμενον κλυτὸν ἄστυ θεηγενέος Πριάμοιο.
<quint. smyrn. 13.420> ἀλλ' οὐ μὰν οὐδ' αὐτὴ ἐΰφρων Τριτογένεια
<quint. smyrn. 13.421> πάμπαν ἄδακρυς ἔην, ἐπεὶ ἦ ῥά οἱ ἔνδοθι νηοῦ
<quint. smyrn. 13.422> Κασσάνδρην ᾔσχυνεν ̓Οϊλέος ὄβριμος υἱὸς
<quint. smyrn. 13.423> θυμοῦ τ' ἠδὲ νόοιο βεβλαμμένος: ἡ δέ οἱ αἰνὸν
<quint. smyrn. 13.424> εἰσοπίσω βάλε πῆμα καὶ ἀνέρα τίσατο λώβης:
<quint. smyrn. 13.425> οὐδὲ μὲν ἔργον ἀεκιὲς ἐσέδρακεν, ἀλλά οἱ αἰδὼς
<quint. smyrn. 13.426> καὶ χόλος ἀμφεχύθη: βλοσυρὰς δ' ἔτρεψεν ὀπωπὰς
<quint. smyrn. 13.427> νηὸν ἐς ὑψόροφον: περὶ δ' ἔβραχε θεῖον ἄγαλμα,
<quint. smyrn. 13.428> καὶ δάπεδον νηοῖο μέγ ἔτρεμεν: οὐδ' ὅ γε λυγρῆς
<quint. smyrn. 13.429> λῆγεν ἀτασθαλίης, ἐπεὶ ἦ φρένας ἄασε Κύπρις.
<quint. smyrn. 13.430> πάντῃ δ' ἄλλοθεν ἄλλα κατηρείποντο μέλαθρα
<quint. smyrn. 13.431> ὑψόθεν: ἀζαλέη δὲ κόνις συνερίσγετο καπνῷ:
<quint. smyrn. 13.432> ὦρτο δ' ἄρα κτύπος αἰνός, ὑπετρομέοντο δ' ἀγυιαί:
<quint. smyrn. 13.432b> καίετο δ' Αἰνείαο δόμος, καίοντο δὲ πάντα
<quint. smyrn. 13.433> ̓Αντιμάχοιο μέλαθρα: καταίθετο δ' ἄσπετος ἄκρη
<quint. smyrn. 13.434> Πέργαμον ἀμφ' ἐρατὴν περί θ' ἱερὸν ̓Απόλλωνος
<quint. smyrn. 13.435> νηόν τε ζάθεον Τριτωνίδος ἀμφί τε βωμὸν
<quint. smyrn. 13.436> ἑρκείου: ζάθεον Τριτωνίδος ἀμφί τε ἐρατεινοὶ
<quint. smyrn. 13.437> υἱωνῶν Πριάμοιο: πόλις δ' ἀμαθύνετο πᾶσα.
<quint. smyrn. 13.438> Τρῶες δ' οἱ μὲν παισὶν ὑπ' ̓Αργείων ὀλέκοντο,
<quint. smyrn. 13.439> οἱ δ' ὑπὸ λευγαλέου τε πυρὸς σφετέρων τε μελάθρων,
<quint. smyrn. 13.440> ἔνθα σφιν καὶ μοῖρα κακὴ καὶ τύμβος ἐτύχθη,
<quint. smyrn. 13.441> ἄλλοι δὲ ξιφέεσσιν ἑὸν διὰ λαιμὸν ἔλασσαν
<quint. smyrn. 13.442> πῦρ ἅμα δυσμενέεσσιν ἐπὶ προθύροισιν ἰδόντες,
<quint. smyrn. 13.443> οἱ δ' ἄρ' ὁμῶς τεκέεσσι κατακτείναντες ἄκοιτιν
<quint. smyrn. 13.444> κάππεσον ἄσχετον ἔργον ἀναπλήσαντες ἀνάγκῃ.
<quint. smyrn. 13.445> καί ῥά τις οἰόμενος δηΐων ἑκὰς ἔμμεν' ἀϋτὴν
<quint. smyrn. 13.446> ἔκποθεν ̔Ηφαίστοιο θοῶς ἀνὰ κάλπιν ἀείρας
<quint. smyrn. 13.447> ὥρμηνεν πονέεσθαι ἐφ' ὕδατι: τὸν δὲ παραφθὰς
<quint. smyrn. 13.448> ̓Αργείων τις ἔτυψεν ὑπ' ἔγχεϊ καί οἱ ὄλεσσε
<quint. smyrn. 13.449> θυμὸν ὑπ' ἀκρὴτῳ βεβαρημένον: ἤριπε δ' εἴσω
<quint. smyrn. 13.450> δώματος: ἀμφὶ δέ οἱ κενεὴ περικάππεσε κάλπις.
<quint. smyrn. 13.451> ἄλλῳ δ' αὖ φεύγοντι διὰ μεγάροιο μεσόδμη
<quint. smyrn. 13.452> ἔμπεσε καιομένη, ἐπὶ δ' ἤριπεν αἰπὺς ὄλεθρος.
<quint. smyrn. 13.453> πολλαὶ δ' αὖτε γυναῖκες ἀνιηρὴν ἐπὶ φύζαν
<quint. smyrn. 13.454> ἐσσύμεναι μνήσαντο φίλων ὑπὸ δώματι παίδων,
<quint. smyrn. 13.455> οὓς λίπον ἐν λεχέεσσιν: ἄφαρ δ' ἀνὰ ποσσὶν ἰοῦσαι
<quint. smyrn. 13.456> παισὶν ὁμῶς ἀπόλοντο δόμων ἐφύπερθε πεσόντων.
<quint. smyrn. 13.457> ἵπποι δ' αὖτε κύνες τε δι' ἄστεος ἐπτοίηντο
<quint. smyrn. 13.458> φεύγοντες στυγεροῖο πυρὸς μένος: ἀμφὶ δὲ ποσσὶ
<quint. smyrn. 13.459> στεῖβον ἀποκταμένους, ζωοῖσι δὲ πῆμα φέροντες
<quint. smyrn. 13.460> αἰὲν ἐνερρήγνυντο. βοὴ δ' ἀμφίαχεν ἄστυ.
<quint. smyrn. 13.461> καί τινος αἰζηοῖο διὰ φλογὸς ἐσσυμένοιο
<quint. smyrn. 13.462> φθεγγομένου: τοὺς δ' ἔνδον ἀμείλιχος Αἶσα δάμασσεν:
<quint. smyrn. 13.463> ἄλλον δ' ἄλλα κέλευθα φέρον στονόεντος ὀλέθρου.
<quint. smyrn. 13.464> φλὸξ δ' ἄρ' ἐς ἠέρα δῖαν ἀνέγρετο: πέπτατο δ' αἴγλη
<quint. smyrn. 13.465> ἄσπετος: ἀμφὶ δὲ φῦλα περικτιόνων ὁρόωντο
<quint. smyrn. 13.466> μέχρις ἐπ' ̓Ιδαίων ὀρέων ὑψηλὰ κάρηνα
<quint. smyrn. 13.467> Θρηικίης τε Σάμοιο καὶ ἀγχιάλου Τενέδοιο:
<quint. smyrn. 13.468> καί τις ἁλὸς κατὰ βένθος ἔσω νεὸς ἔκφατο μῦθον:
<quint. smyrn. 13.469> “ἤνυσαν ̓Αργεῖοι κρατερόφρονες ἄσπετον ἔργον
<quint. smyrn. 13.470> πολλὰ μάλ' ἀμφ' ̔Ελένης ἑλικοβλεφάροιο καμόντες,
<quint. smyrn. 13.471> πᾶσα δ' ἄρ' ἡ τὸ πάροιθε πανόλβιος ἐν πυρὶ Τροίη
<quint. smyrn. 13.472> καίεται: οὐδὲ θεῶν τις ἐελδομένοισιν ἄμυνε:
<quint. smyrn. 13.473> πάντα γὰρ ἄσχετος Αἶσα βροτῶν ἐπιδέρκεται ἔργα:
<quint. smyrn. 13.474> καὶ τὰ μὲν ἀκλέα πολλὰ καὶ οὐκ ἀρίδηλα γεγῶτα
<quint. smyrn. 13.475> κυδήεντα τίθησι, τὰ δ' ὑψόθι μείον' ἔθηκε:
<quint. smyrn. 13.476> πολλάκι δ' ἐξ ἀγαθοῖο πέλει κακόν, ἐκ δὲ κακοῖο
<quint. smyrn. 13.477> ἐσθλὸν ἀμειβομένοιο πολυτλήτου βιότοιο.”
<quint. smyrn. 13.478> ὣς ἂρ' ἔφη μερόπων τις ἀπόπροθεν ἄσπετον αἴγλην
<quint. smyrn. 13.479> εἰσορόων. στονόεσσα δ' ἔτ' ἄμφεχε Τρῶας ὀϊζύς:
<quint. smyrn. 13.480> ̓Αργεῖοι δ' ἀνὰ ἄστυ κυδοίμεον, ἠΰτ' ἀῆται
<quint. smyrn. 13.481> λάβροι ἀπείρονα πόντον ὀρινόμενοι κλονέουσιν,
<quint. smyrn. 13.482> ὁππότ' ἄρ' ἀντιπέρηθε δυσαέος ̓Αρκτούροιο
<quint. smyrn. 13.483> βηλὸν ἐς ἀστερόεντα Θυτήριον ἀντέλλῃσιν
<quint. smyrn. 13.484> ἐς νότον ἠερόεντα τετραμμένον, ἀμφὶ δ' ἄρ' αὐτῷ
<quint. smyrn. 13.485> πολλαὶ ὑπόβρυχα νῆες ἀμαλδύνοντ' ἐνὶ πόντῳ
<quint. smyrn. 13.486> ὀρνυμένων ἀνέμων: τοῖς εἴκελοι υἷες ̓Αχαιῶν
<quint. smyrn. 13.487> πόρθεον ̓́Ιλιον αἰπύ: τὸ δ' ἐν πυρὶ καίετο πολλῷ.
<quint. smyrn. 13.488> ἠΰτ' ὄρος λασίῃσιν ἄδην καταείμενον ὕλῃς
<quint. smyrn. 13.489> ἐσσυμένως καίηται ὑπαὶ πυρὸς ὀρνυμένοιο
<quint. smyrn. 13.490> ἐξ ἀνέμων, δολιχαὶ δὲ περιβρομέουσι καλῶναι,
<quint. smyrn. 13.491> τῷ δ' ἄρα λευγαλέως ἐνιτείρεται ἄγρια πάντα
<quint. smyrn. 13.492> ̔Ηφαίστοιο βίῃφι περιστρεφθέντα καθ' ὕλην:
<quint. smyrn. 13.493> ὣς Τρῶες κτείνοντο κατὰ πτόλιν: οὐδέ τις αὐτοὺς
<quint. smyrn. 13.494> ῥύετ' ἐπουρανίων: περὶ γὰρ λίνα πάντοθε Μοῖραι
<quint. smyrn. 13.495> μακρὰ περιστήσαντο, τά περ βροτὸς οὔποτ' ἄλυξε.
<quint. smyrn. 13.496> καὶ τότε Δημοφόωντι μενεπτολέμῳ τ' ̓Ακάμαντι
<quint. smyrn. 13.497> Θησῆος μεγάλοιο δι' ἄστεος ἤντετο μήτηρ
<quint. smyrn. 13.498> αἴθρη ἐελδομένη: μακάρων δέ τις ἡγεμόνευεν,
<quint. smyrn. 13.499> ὅς μιν ἄγεν κείνοισι καταντίον: ἡ δ' ἀλάλυκτο
<quint. smyrn. 13.500> φεύγους' ἐκ πολέμοιο καὶ ἐκ πυρός: οἱ δ' ἐσιδόντες
<quint. smyrn. 13.501> αἴγλῃ ἐν ̔Ηφαίστοιο δέμας μέγεθός τε γυναικὸς
<quint. smyrn. 13.502> αὐτὴν ἔμμεν ἔφαντο θεηγενέος Πριάμοιο
<quint. smyrn. 13.503> ἀντιθέην παράκοιτιν: ἄφαρ δέ οἱ ἐμμεμαῶτες
<quint. smyrn. 13.504> χεῖρας ἐπερρίψαντο λιλαιόμενοί μιν ἄγεσθαι
<quint. smyrn. 13.505> ἐς Δαναούς: ἡ δ' αἰνὸν ἀναστενάχουσα μετηύδα:
<quint. smyrn. 13.506> “μή νύ με, κύδιμα τέκνα φιλοπτολέμων ̓Αργείων,
<quint. smyrn. 13.507> δήϊον ὣς ἐρύοντες ἑὰς ἐπὶ νῆας ἄγεσθε:
<quint. smyrn. 13.508> οὐ γὰρ Τρωιάδων γένος εὔχομαι, ἀλλά μοι ἐσθλὸν
<quint. smyrn. 13.509> αἷμα πέλει Δαναῶν μάλ' ἐϋκλεές, οὕνεκα Πιτθεὺς
<quint. smyrn. 13.510> γείνατό μ' ἐν Τροιζῆνι: γάμῳ δ' ἑδνώσατο δῖος
<quint. smyrn. 13.511> Αἰγεύς: ἐκ δ' ἄρ' ἐμεῖο κλυτὸς πάϊς ἔπλετο Θησεύς.
<quint. smyrn. 13.512> ἀλλά με, πρὸς μεγάλοιο Διός , τερπνῶν τε τοκήων,
<quint. smyrn. 13.513> εἰ ἐτεὸν Θησῆος ἀμύμονος ἐνθάδ' ἵκοντο
<quint. smyrn. 13.514> υἷες ἅμ' ̓Ατρείδῃσι, φίλοις παίδεσσιν ἐκείνου
<quint. smyrn. 13.515> δείξατ' ἐελδομένοισι κατὰ στρατόν, οὕς περ ὀΐω
<quint. smyrn. 13.516> ὔμμιν ὁμήλικας ἔμμεν: ἀναπνεύσει δέ μευ ἦτορ,
<quint. smyrn. 13.517> ἢν κείνους ζώοντας ἴδω καὶ ἀριστέας ἄμφω.”
<quint. smyrn. 13.518> ὣς φάτο: τοὶ δ' ἀΐοντες ἑοῦ μνήσαντο τοκῆος,
<quint. smyrn. 13.519> ἀμφ' ̔Ελένης ὅς' ἔρεξε, καὶ ὡς διέπερσαν ̓Αφίδνας
<quint. smyrn. 13.520> κοῦροι ἐριγδούποιο Διὸς πάρος, ὁππότ' ἄρ' αὐτοὺς
<quint. smyrn. 13.521> ὑσμίνης ἀπάνευθεν ἀπεκρύψαντο τιθῆναι
<quint. smyrn. 13.522> νηπιάχους ἔτ' ἐόντας: ἀνεμνήσαντο δ' ἀγαυῆς
<quint. smyrn. 13.523> Αἴθρης, ὅσς' ἐμόγησε δορυκτήτῳ ὑπ' ἀνάγκῃ,
<quint. smyrn. 13.524> ἄμφω ὁμῶς ἑκυρή τε καὶ ἀμφίπολος γεγαυῖα
<quint. smyrn. 13.525> ἀντιθέης ̔Ελένης: σὺν δ' ἀμφασίῃ κεχάροντο.
<quint. smyrn. 13.526> Δημοφόων δέ μιν ἠῢς ἐελδομένην προσέειπεν:
<quint. smyrn. 13.527> “σοὶ μὲν δὴ τελέουσι θεοὶ θυμηδὲς ἐέλδωρ
<quint. smyrn. 13.528> αὐτίκ', ἐπεί ῥα δέδορκας ἀμύμονος υἱέος υἷας
<quint. smyrn. 13.529> ἡμέας, οἵ σε φίλῃς συναειράμενοι παλάμῃσιν
<quint. smyrn. 13.530> οἴσομεν ἐς νῆας, καὶ ἐς ̔Ελλάδος ἱερὸν οὖδας
<quint. smyrn. 13.531> ἄξομεν ἀσπασίως, ὅθι περ πάρος ἐμβασίλευες.”
<quint. smyrn. 13.532> ὣς φάμενον μεγάλοιο πατρὸς προσπτύξατο μήτηρ
<quint. smyrn. 13.533> χείρεσιν ἀμφιβαλοῦσα, κύσεν δέ οἱ εὐρέας ὤμους
<quint. smyrn. 13.534> καὶ κεφαλὴν καὶ στέρνα γένειά τε λαχνήεντα:
<quint. smyrn. 13.535> ὣς δ' αὕτως ̓Ακάμαντα κύσεν, περὶ δέ σφισι δάκρυ
<quint. smyrn. 13.536> ἡδὺ κατὰ βλεφάροιϊν ἐχεύατο μυρομένοισιν:
<quint. smyrn. 13.537> ὡς δ' ὁπότ' αἰζηοῖο μετ' ἀλλοδαποῖσιν ἐόντος
<quint. smyrn. 13.538> λαοὶ φημίξωσι μόρον, τὸν δ' ἔκποθεν υἷες
<quint. smyrn. 13.539> ὕστερον ἀθρήσαντες ἐς οἰκία νοστήσαντα
<quint. smyrn. 13.540> κλαίουσιν μάλα τερπνόν: ὁ δ' ἔμπαλια παισὶ καὶ αὐτὸς
<quint. smyrn. 13.541> μύρεται ἐν μεγάροισιν ἐπωμαδόν, ἀμφὶ δὲ δῶμα
<quint. smyrn. 13.542> ἡδὺ κινυρομένων γοερὴ περιπέπτατ' ἰωή:
<quint. smyrn. 13.543> ὣς τῶν πυρομένων λαρὸς γόος ἀμφιδεδήει.
<quint. smyrn. 13.544> καὶ τότε που Πριάμοιο πολυκτήτοιο θύγατρα
<quint. smyrn. 13.545> Λαοδίκην ἐνέπουσιν ἐς αἰθέρα χεῖρας ὀρέξαι
<quint. smyrn. 13.546> εὐχομένην μακάρεσσιν ἀτειρέσιν, ὄφρα ἑ γαῖα
<quint. smyrn. 13.547> ἀμφιχάνῃ, πρὶν χεῖρα βαλεῖν ἐπὶ δούλια ἔργα.
<quint. smyrn. 13.548> τῆς δὲ θεῶν τις ἄκουσε καὶ αὐτίκα γαῖαν ἔνερθεν
<quint. smyrn. 13.549> ῥῆξεν ἀπειρεσίην: ἡ δ' ἐννεσίῃσι θεοῖο
<quint. smyrn. 13.550> κούρην δέξατο δῖαν ἔσω κοίλοιο βερέθρου,
<quint. smyrn. 13.551> ̓Ιλίου ὀλλυμένης, ἧς εἵνεκά φασι καὶ αὐτὴν
<quint. smyrn. 13.552> ̓Ηλέκτρην βαθύπεπλον ἑὸν δέμας ἀμφικαλύψαι
<quint. smyrn. 13.553> ἀχλύϊ καὶ νεφέεσσιν ἀποιχομένην χοροῦ ἄλλων
<quint. smyrn. 13.554> πληιάδων, αἳ δή οἱ ἀδελφειαὶ γεγάασιν:
<quint. smyrn. 13.555> ἀλλ' αἱ μὲν μογεροῖσιν ἐπόψιαι ἀνθρώποισιν
<quint. smyrn. 13.556> ἰλαδὸν ἀντέλλουσιν ἐς οὐρανόν: ἡ δ' ἄρα μούνη
<quint. smyrn. 13.557> κεύθεται αἰὲν ἄϊστος, ἐπεί ῥά οἱ υἱέος ἐσθλοῦ
<quint. smyrn. 13.558> Δαρδάνου ἱερὸν ἄστυ κατήριπεν: οὐδέ οἱ αὐτὸς
<quint. smyrn. 13.559> Ζεὺς ὕπατος χραίσμησεν ἀπ' αἰθέρος, οὕνεκα Μοίραις
<quint. smyrn. 13.560> εἴκει καὶ μεγάλοιο Διὸς μένος: ἀλλὰ τὸ μέν που
<quint. smyrn. 13.561> ἀθανάτων τάχ' ἔρεξεν ἐῢς νόος, ἠὲ καὶ αὐταί:
<quint. smyrn. 13.562> ̓Αργεῖοι δ' ἔτι θυμὸν ἐπὶ Τρώεσσιν ὄρινον
<quint. smyrn. 13.563> πάντῃ ἀνὰ πτολίεθρον: ἔρις δ' ἔχε πείρατα χάρμης.
<quint. smyrn. 14.1> καὶ τότ' ἀπ' ̓Ωκεανοῖο θεὰ χρυσόθρονος ̓Ηὼς
<quint. smyrn. 14.2> οὐρανὸν εἰσανόρουσε: χάος δ' ὑπεδέξατο νύκτα.
<quint. smyrn. 14.3> οἱ δὲ βίη Τροίην εὐερκέα δῃώσαντο
<quint. smyrn. 14.4> ̓Αργεῖοι καὶ κτῆσιν ἀπείρονα ληίσσαντο,
<quint. smyrn. 14.5> χειμάρροις ποταμοῖσιν ἐοικότες, οἵ τε φέρονται
<quint. smyrn. 14.6> ἐξ ἐρέων καναχηδὸν ὀρινομένου ὑετοῖο,
<quint. smyrn. 14.7> πολλὰ δὲ δένδρεα μακρὰ καὶ ὁππόσα φύετ' ὄρεσφιν
<quint. smyrn. 14.8> αὐτοῖς σὺν πρώνεσσιν ἔσω φορέουσι θαλάσσης:
<quint. smyrn. 14.9> ὣς Δαναοὶ πέρσαντες ὑπαὶ πυρὶ Τρώιον ἄστυ
<quint. smyrn. 14.10> κτήματα πάντα φέρεσκον ἐϋσκάρθμους ἐπὶ νῆας.
<quint. smyrn. 14.11> σὺν δ' ἄρα Τρωιάδας καταγίνεον ἄλλοθεν ἄλλας,
<quint. smyrn. 14.12> τὰς μὲν ἔτ' ἀδμῆτας καὶ νηίδας οἷο γάμοιο,
<quint. smyrn. 14.13> τίς δ' ἄρ' ὑπ' αἰζηοῖσι νέον φιλότητι δαμείσας,
<quint. smyrn. 14.14> ἄλλας δ' αὖ πολιοπλοκάμους, ἑτέρας δ' ἄρ' ἐκείνων
<quint. smyrn. 14.15> ὁπλοτέρας, ὧν παῖδας ἀπειρύσσαντ' ἀπὸ μαζῶν
<quint. smyrn. 14.16> ὑστάτιον χείλεσσι γλάγος περιμαιμώωντας.
<quint. smyrn. 14.17> τοῖσιν δὴ Μενέλαος ἐνὶ μέσσοισι καὶ αὐτὸς
<quint. smyrn. 14.18> ἦγεν ἑὴν παράκοιτιν ἀπ' ἄστεος αἰθομένοιο
<quint. smyrn. 14.19> ἐξανύσας μέγα ἔργον: ἔχεν δέ ἑ χάρμα καὶ αἰδώς.
<quint. smyrn. 14.20> Κασσάνδρην δ' ἄγε δῖαν ἐϋμμελίης ̓Αγαμέμνων:
<quint. smyrn. 14.21> ̓Ανδρομάχην δ' ̓Αχιλῆος ἐῢς πάϊς: αὐτὰρ ̓Οδυσεὺς
<quint. smyrn. 14.22> εἷλκε βίῃ ̔Εκάβην: τῆς δ' ἁθρόα δάκρὐ ἀπ' ὄσσων
<quint. smyrn. 14.23> πίδακος ὣς ἐχέοντο: περιτρομέεσκε δὲ γυῖα,
<quint. smyrn. 14.24> καὶ κραδίη ἀλάλυκτο φόβῳ, δεδάϊκτο δὲ χαίτας
<quint. smyrn. 14.25> κράατος ἐκ πολιοῖο: τέφρη δ' ἐπεπέπτατο πολλή,
<quint. smyrn. 14.26> τήν που ἀπ' ἐσχαρεῶνος ἄδην κατεχεύατο χερσὶν
<quint. smyrn. 14.27> ὀλλυμένου Πριάμοιο καὶ ἄστεος αἰθομένοιο:
<quint. smyrn. 14.28> καί ῥα μέγα στονάχιζεν, ὅτ' ἄμφεχε δούλιον ἦμαρ
<quint. smyrn. 14.29> μὰψ ἀεκαζομένην: ἕτερος δ' ἑτέρην γοόωσαν
<quint. smyrn. 14.30> ἦγεν Τρωιάδων σφετέρας ἐπὶ νῆας ἀνάγκῃ:
<quint. smyrn. 14.31> αἱ δ' ἀδινὸν γοόωσαι ἀνίαχον ἄλλοθεν ἄλλαι
<quint. smyrn. 14.32> νηπιάχοις ἅμα παισὶ κινυρόμεναι μάλα λυγρῶς:
<quint. smyrn. 14.33> ὡς δ' ὁπότ' ἀργιόδουσιν ὁμῶς συσὶ νήπια τέκνα
<quint. smyrn. 14.34> σταθμοῦ ἀπὸ προτέροιο ποτὶ σταθμὸν ἄλλον ἄγωσιν
<quint. smyrn. 14.35> ἀνέρες ἐγρομένῳ ὑπὸ χείματι, τοὶ δ' ἀλεγεινὸν
<quint. smyrn. 14.36> μίγδα περιτρύζουσι διηνεκὲς ἀλλήλοισιν:
<quint. smyrn. 14.37> ὣς Τρῳαὶ Δαναοῖσιν ὑπ' ἐστενάχοντο δαμεῖσαι:
<quint. smyrn. 14.38> ἴσην δ' αὖ καὶ ἄνασσα φέρεν καὶ δμωὶς ἀνάγκην.
<quint. smyrn. 14.39> ἀλλ' οὐ μὰν ̔Ελένην γόος ἄμφεχεν: ἀλλά οἱ αἰδὼς
<quint. smyrn. 14.40> ὄμμασι κυανέοισιν ἐφίζανε, καί οἱ ὕπερθεν
<quint. smyrn. 14.41> καλὰς ἀμφερύθηνε παρηίδας: ἐν δέ οἱ ἦτορ
<quint. smyrn. 14.42> ἄσπετα πορφύρεσκε κατὰ φρένα, μή ἑ κιοῦσαν
<quint. smyrn. 14.43> κυανέας ἐπὶ νῆας ἀεικίσσωνται ̓Αχαιοί:
<quint. smyrn. 14.44> τοὔνεχ' ὑποτρομέουσα φίλῳ περιπάλλετο θυμῷ.
<quint. smyrn. 14.45> καί ῥα καλυψαμένη κεφαλὴν ἐφύπερθε καλύπτρῃ
<quint. smyrn. 14.46> ἕσπετο νισσομένοιο κατ' ἴχνιον ἀνδρὸς ἑοῖο
<quint. smyrn. 14.47> αἰδοῖ πορφύρουσα παρήιον, ἠΰτε Κύπρις,
<quint. smyrn. 14.48> εὖτέ μιν Οὐρανίωνες ἐν ἀγκοίνησιν ̓́Αρηος
<quint. smyrn. 14.49> ἀμφαδὸν εἰσενόησαν ἑὸν λέχος αἰσχύνουσαν
<quint. smyrn. 14.50> δεσμοῖς ἐν θαμινοῖσι δαήμονος ̔Ηφαίστοιο,
<quint. smyrn. 14.51> τοῖς ἔνι κεῖτ' ἀχέουσα περὶ φρεσὶν αἰδομένη τε
<quint. smyrn. 14.52> ἰλαδὸν ἀγρομένων μακάρων γένος ἠδὲ καὶ αὐτὸν
<quint. smyrn. 14.53> ̔́Ηφαιστον: δεινὸν γὰρ ἐν ὀφθαλμοῖσιν ἀκοίτεω
<quint. smyrn. 14.54> ἀμφαδὸν εἰσοράασθαι ἐπ' αἴσχεϊ θηλυτέρῃοι.
<quint. smyrn. 14.55> τῇ Ελένη εἰκυῖα δέμας καὶ ἀκήρατον αἰδῶ
<quint. smyrn. 14.56> ἤιε σὺν Τρῳῇσι δορυκτήτοισι καὶ αὐτὴ
<quint. smyrn. 14.57> νῆας ἔπ' ̓Αργείων εὐήρεας: ἀμφὶ δὲ λαοὶ
<quint. smyrn. 14.58> θάμβεον ἀθρήσαντες ἀμωμήτοιο γυναικὸς
<quint. smyrn. 14.59> ἀγλαΐην καὶ κάλλος ἐπήρατον: οὐδέ τις ἔτλη
<quint. smyrn. 14.60> κείνην οὔτε κρυφηδὸν ἐπεσβολίῃσι χαλέψαι,
<quint. smyrn. 14.61> οὔτ' οὖν ἀμφαδίην, ἀλλ' ὡς θεὸν εἰσορόωντο
<quint. smyrn. 14.62> ἀσπασίως: πᾶσιν γὰρ ἐελδομένοισι φαάνθη.
<quint. smyrn. 14.63> ὡς δ' ὅτ' ἀλωομένοισι δι' ἀκαμάτοιο θαλάσσης
<quint. smyrn. 14.64> πατρὶς ἑὴ μετὰ δηρὸν ἐελδομένοισι φανείη,
<quint. smyrn. 14.65> οἱ δὲ καὶ ἐκ πόντοιο καὶ ἐκ θανάτοιο φυγόντες
<quint. smyrn. 14.66> πάτρῃ χεῖρ' ὀρέγουσι γεγηθότες ἄσπετα θυμῷ:
<quint. smyrn. 14.67> ὣς Δαναοὶ περὶ πάντες ἐγήθεον: οὐ γὰρ ἔτ' αὐτοῖς
<quint. smyrn. 14.68> μνῆστις ἔην καμάτοιο δυσαλγέος οὐδὲ κυδοιμοῦ:
<quint. smyrn. 14.69> τοῖον γὰρ Κυθέρεια νόον ποιήσατο πάντων
<quint. smyrn. 14.70> ἦρα φέρους' ̔Ελένῃ ἑλικώπιδι καὶ Διὶ πατρί.
<quint. smyrn. 14.71> καὶ τότ' ἄρ', ὡς ἐνόησε φίλον δεδαϊγμένον ἄστυ
<quint. smyrn. 14.72> Ξάνθος ἔθ' αἱματόεντος ἀναπνείων ὀρυμαγδοῦ
<quint. smyrn. 14.73> μύρετο σὺν Νύμφῃσιν, ἐπεὶ κακὸν ἔμπεσε Τροίῃ
<quint. smyrn. 14.74> ἔκποθε καὶ Πριάμοιο κατημάλδυνε πόληα:
<quint. smyrn. 14.75> ὡς δ' ὅτε λήιον αὖον ἐπιβρίσασα χάλαζα
<quint. smyrn. 14.76> τυτθὰ διατμήξῃ, στάχυας δ' ἀπὸ πάντας ἀμέρσῃ
<quint. smyrn. 14.77> ῥιπῇ ὑπ' ἀργαλέῃ, καλάμη δ' ἄρα χεύατ' ἔραζε
<quint. smyrn. 14.78> μαψιδίη καρποῖο κατ' οὔδεος ὀλλυμένοιο
<quint. smyrn. 14.79> λευγαλέως, λυγρῷ δὲ πέλει μέγα πένθος ἄνακτι:
<quint. smyrn. 14.80> ὣς ἄρα καὶ Ξάνθοιο περὶ φρένας ἤλυθεν ἄλγος
<quint. smyrn. 14.81> ̓Ιλίου οἰωθέντος: ἔχεν δέ μιν αἰὲν ὀϊζὺς
<quint. smyrn. 14.82> ἀθάνατόν περ ἐόντα: μακρὴ δ' ἀμφέστενεν ̓́Ιδη
<quint. smyrn. 14.83> καὶ Σιμόεις: μύροντο δ' ἀπόπροθι πάντες ἔναυλοι
<quint. smyrn. 14.84> ̓Ιδαῖοι Πριάμοιο πόλιν περικωκύοντες.
<quint. smyrn. 14.85> ̓Αργεῖοι δ' ἐπὶ νῆας ἔβαν μέγα καγχαλόωντες
<quint. smyrn. 14.86> μέλποντες νίκης ἐρικυδέος ὄβριμον ἀλκήν,
<quint. smyrn. 14.87> ἄλλοτε δὲ ζάθεον μακάρων γένος ἠδὲ καὶ καὶ αὐτῶν
<quint. smyrn. 14.88> θυμὸν τολμήεντα καὶ ἄφθιτον ἔργον ̓Επειοῦ.
<quint. smyrn. 14.89> μολπὴ δ' οὐρανὸν ἷκε δι' αἰθέρος, εὖτε κολοιῶν
<quint. smyrn. 14.90> κλαγγὴ ἀπειρεσίη, ὁπότ' εὔδιον ἦμαρ ἵκηται
<quint. smyrn. 14.91> χείματος ἐξ ὀλοοῖο, πέλει δ' ἄρα νήμενος αἰθήρ:
<quint. smyrn. 14.92> ὣς τῶν πὰρ νήεσσι μέγ' ἔνδοθι γηθομένοων κῆρ
<quint. smyrn. 14.93> ἀθάνατοι τέρποντο κατ' οὐρανόν, ὅσσοι ἀρωγοὶ
<quint. smyrn. 14.94> ἐκ θυμοῖο πέλοντο φιλοπτολέμων ̓Αργείων:
<quint. smyrn. 14.95> ἄλλοι δ' αὖ χαλέπαινον, ὅσοι Τρώεσσιν ἄμυνον,
<quint. smyrn. 14.96> δερκόμενοι Πριάμοιο καταιθόμενον πτολίεθρον:
<quint. smyrn. 14.97> ἀλλ' οὐ μὰν ὑπὲρ Αἶσαν ἐελδόμενοί περ ἀμύνειν
<quint. smyrn. 14.98> ἔσθενον: οὐδὲ γὰρ αὐτὸς ὑπὲρ μόρον οὐδὲ Κρονίων
<quint. smyrn. 14.99> ῥηιδίως δύνατ' Αἶσαν ἀπωσέμεν, ὃς περὶ πάντων
<quint. smyrn. 14.100> ἀθανάτων σθένος ἐστί, Διὸς δ' ἐκ πάντα πέλονται.
<quint. smyrn. 14.101> ̓Αργεῖοι δ' ἄρα πολλὰ βοῶν ἐπὶ μηρία θέντες
<quint. smyrn. 14.102> καῖον ὁμῶς σχίζῃσι, καὶ ἐσσύμενοι περὶ βωμοὺς
<quint. smyrn. 14.103> λείβεσκον μέθυ λαρὸν ἐπ' αἰθομένῃσι θυηλῇς
<quint. smyrn. 14.104> ἦρα θεοῖσι φέροντες, ἐπεὶ μέγα ἤνυσαν ἔργον.
<quint. smyrn. 14.105> πολλὰ δ' ἐν εἰλαπίνῃ θυμηδέϊ κυδαίνεσκον
<quint. smyrn. 14.106> πάντας, ὅσους ὑπέδεκτο σὺν ἔντεσι δούριος ἵππος:
<quint. smyrn. 14.107> θαύμαζον δὲ Σίνωνα περικλυτόν, οὕνεχ' ὑπέτλη
<quint. smyrn. 14.108> λώβην δυσμενέων πολυκηδέα: καί ῥά ἑ πάντες
<quint. smyrn. 14.109> μολπῇ καὶ γεράεσσιν ἀπειρεσίοισι τίεσκον:
<quint. smyrn. 14.110> ὃς δ' ἄρ' ἐνὶ φρεσὶν ᾗσιν ἐγήθεε τλήμονι θυμῷ
<quint. smyrn. 14.111> νίκῃ ἔπ' ̓Αργείων, σφετέρῃ δ' οὐκ ἄχνυτο λώβῃ:
<quint. smyrn. 14.112> ἀνέρι γὰρ πινυτῷ καὶ ἐπίφρονι πολλὸν ἄμεινον
<quint. smyrn. 14.113> κῦδος καὶ χρυσοῖο καὶ εἴδεος ἠδὲ καὶ ἄλλων
<quint. smyrn. 14.114> ἐσθλῶν, ὁππόσα τ' ἐστὶ καὶ ἔσσεται ἀνθρώποισιν.
<quint. smyrn. 14.115> οἱ δ' ἄρα πὰρ νήεσσιν ἀταρβέα θυμὸν ἔχοντες
<quint. smyrn. 14.116> δόρπεον ἀλλήλοισι διηνεκέως ἐνέποντες:
<quint. smyrn. 14.117> “ἠνύσαμεν πολέμοιο μακροῦ τέλος: ἠράμεθ' εὐρὺ
<quint. smyrn. 14.118> κῦδος ὁμῶς δηΐοισι μέγα πτολίεθρον ἑλόντες:
<quint. smyrn. 14.119> ἀλλά, Ζεῦ, καὶ νόστον ἐελδομένοις κατάνευσον.”
<quint. smyrn. 14.120> ὣς ἔφαν: ἀλλ' οὐ πᾶσι πατὴρ ἐπὶ νόστον ἔνευσε.
<quint. smyrn. 14.121> τοῖς δέ τις ἐν μέσσοισιν ἐπιστάμενος
<quint. smyrn. 14.122> οὐ γὰρ ἔτ' αὐτοῖς
<quint. smyrn. 14.123> δεῖμα πέλεν πολέμοιο δυσηχέος, ἀλλ' ἐπὶ ἔργα
<quint. smyrn. 14.124> εὐνομίης ἐτράποντο καὶ εὐφροσύνης ἐρατεινῆς.
<quint. smyrn. 14.125> ὃς δ' ἤτοι πρῶτον μὲν ἐελδομένοισιν ἄειδεν,
<quint. smyrn. 14.126> λαοὶ ὅπως συνάγερθεν ἐς Αὐλίδος ἱερὸν οὖδας,
<quint. smyrn. 14.127> ἠδ' ὡς Πηλείδαο μέγα σθένος ἀκαμάτοιο
<quint. smyrn. 14.128> δώδεκα μὲν κατὰ πόντον ἰὼν διέπερσε πόληας,
<quint. smyrn. 14.129> ἕνδεκα δ' αὖ κατὰ γαῖαν ἀπείριτον, ὅσσα τ' ἔρεξε
<quint. smyrn. 14.130> Τήλεφον ἀμφὶς ἄνακτα καὶ ὄβριμον ̓Ηετίωνα,
<quint. smyrn. 14.131> ὡς δὲ Κύκνον κατέπεφνεν ὑπέρβιον, ἠδ' ὅς' ̓Αχαιοὶ
<quint. smyrn. 14.132> μαρνάμενοι κατὰ μῆνιν ̓Αχιλλέος ἔργα κάμοντο,
<quint. smyrn. 14.133> ̔́Εκτορα δ' ὡς εἴρυσσεν ἑῆς περὶ τείχεα πάτρης,
<quint. smyrn. 14.134> ὥς τ' ἕλε Πενθεσίλειαν ἀνὰ μόθον, ὥς τ' ἐδάμασσεν
<quint. smyrn. 14.135> υἱέα Τιθωνοῖο, καὶ ὡς κτάνε καρτερὸς Αἴας
<quint. smyrn. 14.136> Γλαῦκον ἐϋμμελίην, ἠδ' ὡς ἐρικυδέα φῶτα
<quint. smyrn. 14.137> Εὐρύπυλον κατέπεφνε θοοῦ πάϊς Αἰακίδαο,
<quint. smyrn. 14.138> ὡς δὲ Πάριν δαμάσαντο Φιλοκτήταο βέλεμνα,
<quint. smyrn. 14.139> ἠδ' ὁπόσοι δολόεντος ἐσήλυθον ἔνδοθεν ἵππου
<quint. smyrn. 14.140> ἀνέρες, ὥς τε πόληα θεηγενέος Πριάμοιο
<quint. smyrn. 14.141> πέρσαντες δαίνυντο κακῶν ἀπὸ νόσφι κυδοιμῶν.
<quint. smyrn. 14.142> ἄλλα δ' ἄρ' ἄλλος ἄειδεν, ὅ τι φρεσὶν ᾗσι μενοίνα.
<quint. smyrn. 14.143> ἀλλ' ὅτε δαινυμένοισι μέσον περιτέλλετο νυκτός,
<quint. smyrn. 14.144> δὴ τότε που δόρποιο καὶ ἀκρήτοιο πότοιο
<quint. smyrn. 14.145> παυσάμενοι πάντες λαθικηδέα κοῖτον ἕλοντο:
<quint. smyrn. 14.146> χθιζὸν γὰρ καμάτοιο μένος κατεδάμνατο πάντας:
<quint. smyrn. 14.147> τῷ καὶ παννύχιοι λελιημένοι εἰλαπινάζειν
<quint. smyrn. 14.148> παύσανθ', οὕνεκεν ὕπνος ἄδην ἀέκοντας ἔρυκεν:
<quint. smyrn. 14.149> ἄλλῃ δ' ἄλλος ἴαυεν: ὁ δ' ἐν κλισίῃσιν ἑῇσιν
<quint. smyrn. 14.150> ̓Ατρείδης ὀάριζε μετ' ἠϋκόμοιο γυναικός:
<quint. smyrn. 14.151> οὐ γάρ πω κείνοισιν ἐπ' ὄμμασιν ὕπνος ἔπιπτεν,
<quint. smyrn. 14.152> ἀλλὰ Κύπρις πεπόνητο περὶ φρένας, ὄφρα παλαιοῦ
<quint. smyrn. 14.153> λέκτρου ἐπιμνήσωνται, ἄχος δ' ἀπὸ νόσφι βάλωνται.
<quint. smyrn. 14.154> πρώτη δ' αὖθ' ̔Ελένη τοῖον ποτὶ μῦθον ἔειπε:
<quint. smyrn. 14.155> “μή νύ μοι, ὦ Μενέλαε, χόλον ποτιβάλλεο θυμῷ:
<quint. smyrn. 14.156> οὐ γὰρ ἐγὼν ἐθέλουσα λίπον σέο δῶμα καὶ εὐνήν,
<quint. smyrn. 14.157> ἀλλά μ' ̓Αλεξάνδροιο βίη καὶ Τρώιοι υἷες
<quint. smyrn. 14.158> σεῦ ἀπὸ νόσφιν ἐόντος ἀνηρείψαντο κιόντες,
<quint. smyrn. 14.159> καί μ' ἄμοτον μεμαυῖαν ὀϊζυρῶς ἀπολέσθαι
<quint. smyrn. 14.160> ἢ βρόχῳ ἀργαλέῳ ἢ καὶ ξίφεϊ στονόεντι
<quint. smyrn. 14.161> εἶργον ἐνὶ μεγάροισι παρηγορέοντες ἔπεσσι
<quint. smyrn. 14.162> σεῦ ἕνεκ' ἀχνυμένην καὶ τηλυγέτοιο θυγατρός:
<quint. smyrn. 14.163> τῆς νύ σε πρός τε γάμου πολυγηθέος ἠδὲ σεῦ αὐτοῦ
<quint. smyrn. 14.164> λίσσομαι, ἀμφ' ἐμέθεν στυγερῆς λελαθέσθαι ἀνίης.”
<quint. smyrn. 14.165> ὣς φαμένην προσέειπε πύκα φρονέων Μενέλαος:
<quint. smyrn. 14.166> “μηκέτι νῦν μέμνης', ἀλλ' ἰσχέμεν ἄλγεα θυμῷ:
<quint. smyrn. 14.167> ἀλλὰ τὰ μέν που πάντα μέλας δόμος ἐντὸς ἐέργοι
<quint. smyrn. 14.168> λήθης: οὐ γὰρ ἔοικε κακῶν μεμνῆσθαι ἔτ' ἔργων.”
<quint. smyrn. 14.169> ὣς φάτο: τὴν δ' ἕλε χάρμα, δέος δ' ἐξέσσυτο θυμοῦ:
<quint. smyrn. 14.170> ἔλπετο γὰρ παύσασθαι ἀνιηροῖο χόλοιο
<quint. smyrn. 14.171> ὃν πόσιν: ἀμφὶ δέ μιν βάλε πήχεε: καί σφιν ἅμ' ἄμφω
<quint. smyrn. 14.172> δάκρυ κατὰ βλεφάροιιν ἐλείβετο ἡδὺ γοώντων.
<quint. smyrn. 14.173> ἀσπασίως δ' ἀρα τώ γε παρ' ἀλλήλοισι κλιθέντε
<quint. smyrn. 14.174> σφωιτέρου κατὰ θυμὸν ἀνεμνήσαντο γάμοιο:
<quint. smyrn. 14.175> ὡς δ' ὅτε που κισσός τε καὶ ἡμερὶς ἀμφιβάλωνται
<quint. smyrn. 14.176> ἀλλήλους περὶ πρέμνα, τὰ δ' οὔποτε ἲς ἀνέμοιο
<quint. smyrn. 14.177> σφῶν ἄπο νόσφι βαλέσθαι ἐπισθένει: ὣς ἄρα τώ γε
<quint. smyrn. 14.178> ἀλλήλοις συνέχοντο λιλαιόμενοι φιλότητος.
<quint. smyrn. 14.179> ἀλλ' ὅτε δὴ καὶ τοῖσιν ἐπήλυθεν ὕπνος ἀπήμων,
<quint. smyrn. 14.180> δὴ τότ' ̓Αχιλλῆος κρατερὸν κῆρ ἰσοθέοιο
<quint. smyrn. 14.181> ἔστη ὑπὲρ κεφαλῆς οὗ νἱέος, οἷος ἔην περ
<quint. smyrn. 14.182> ζωὸς ἐών, ὅτε Τρωσὶν ἄχος πέλε, χάρμα δ' ̓Αχαιοῖς.
<quint. smyrn. 14.183> κύσσε δέ οἱ δειρὴν καὶ φάεα μαρμαίροντα
<quint. smyrn. 14.184> ἀσπασίως: καὶ τοῖα παρηγορέων προσέειπε:
<quint. smyrn. 14.185> “χαῖρε, τέκος, καὶ μήτι δαΐζεο πένθεϊ θυμὸν
<quint. smyrn. 14.186> εἵνεκ' ἐμεῖο θανόντος, ἐπεὶ μακάρεσσι θεοῖσιν
<quint. smyrn. 14.187> ἤδη ὁμέστιός εἰμι: σὺ δ' ἴσχεο τειρόμενος κῆρ
<quint. smyrn. 14.188> ἀμφ' ἐμέθεν, καὶ κάρτος ἄδην ἐμὸν ἔνθεο θυμῷ.
<quint. smyrn. 14.189> αἰεὶ δ' ̓Αργείων πρόμος ἵστασο μηδενὶ εἴκων
<quint. smyrn. 14.190> ἠνορέῃ: ἀγορῇ δὲ παλαιοτέροισι βροτοῖσι
<quint. smyrn. 14.191> πείθεο: καὶ νύ σε πάντες ἐΰφρονα μυθήσονται.
<quint. smyrn. 14.192> τῖε δ' ἀμύμονας ἄνδρας, ὅσοις νόος ἔμπεδός ἐστιν:
<quint. smyrn. 14.193> ἐσθλῷ γὰρ φίλος ἐσθλὸς ἀνήρ, χαλεπῷ δ̓ἀλεγεινός.
<quint. smyrn. 14.194> ἢν δ' ἀγαθὸν φρονέῃς, ἀγαθῶν καὶ τεύξεαι ἔργων:
<quint. smyrn. 14.195> κεῖνος δ' οὔποτ' ἀνὴρ ̓Αρετῆς ἐπὶ τέρμαθ' ἵκανεν,
<quint. smyrn. 14.196> ᾧτινι μὴ νόος ἐστὶν ἐναίσιμος: οὕνεκ' ἄρ' αὐτῆς
<quint. smyrn. 14.197> πρέμνον δύσβατόν ἐστι, μακρὸν δέ οἱ ἄχρις ἐπ' αἴθρην
<quint. smyrn. 14.198> ὄζοι ἀνηέξηνθ': ὁπόσοισι δὲ κάρτος ὀπηδεῖ
<quint. smyrn. 14.199> καὶ πόνος, ἐκ καμάτου πολυγηθέα καρπὸν ἀμῶνται
<quint. smyrn. 14.200> εἰς ̓Αρετῆς ἀναβάντες ἐϋστεφάνου κλυτὸν ἔρνος.
<quint. smyrn. 14.201> ἀλλ' ἄγε, κύδιμος ἔσσο, καὶ ἐν φρεσὶ πευκαλίμῃσι
<quint. smyrn. 14.202> μήτ' ἐπὶ πήματι πάγχυ δαΐζεο θυμὸν ἀνίῃ,
<quint. smyrn. 14.203> μήτ' ἐσθλῷ μέγα χαῖρε: νόος δέ τοι ἤπιος ἔστω
<quint. smyrn. 14.204> ἔς τε φίλους ἑτάρους ἔς θ' υἱέας ἔς τε γυναῖκα
<quint. smyrn. 14.205> μνωομένῳ κατὰ θυμόν, ὅτι σχεδὸν ἀνθρώποισιν
<quint. smyrn. 14.206> οὐλομένοιο μόροιο πύλαι καὶ δώματα νεκρῶν:
<quint. smyrn. 14.207> ἀνδρῶν γὰρ γένος ἐστὶν ὁμοίιον ἄνθεσι ποίης,
<quint. smyrn. 14.208> ἄνθεσιν εἰαρινοῖσι: τὰ μὲν φθινύθει, τὰ δ' ἀέξει:
<quint. smyrn. 14.209> τοὔνεκα μείλιχος ἔσσο. καὶ ̓Αργείοισιν ἔνισπε
<quint. smyrn. 14.210> ̓Ατρείδῃ δὲ μάλιστ' ̓Αγαμέμνονι, εἴ γέ τι θυμῷ
<quint. smyrn. 14.211> μέμνηνθ', ὅσς' ἐμόγησα περὶ Πριάμοιο πόληα,
<quint. smyrn. 14.212> ἠδ' ὅσα ληισάμην πρὶν Τρώιον οὖδας ἱκέσθαι,
<quint. smyrn. 14.213> τῷ μοι νῦν ποτὶ τύμβον ἐελδομένῳ περ ἀγόντων
<quint. smyrn. 14.214> ληίδος ἐκ Πριάμοιο Πολυξείνην εὔπεπλον
<quint. smyrn. 14.215> ὄφρα θοῶς ῥέξωσιν, ἐπεί σφισι χώομαι ἔμπης
<quint. smyrn. 14.216> μᾶλλον ἔτ' ἢ τὸ πάρος Βρισηίδος: ἀμφὶ δ' ἄρ' οἶδμα
<quint. smyrn. 14.217> κινήσω πόντοιο, βαλῶ δ' ἐπὶ χείματι χεῖμα,
<quint. smyrn. 14.218> ὄφρα καταφθινύθοντες ἀτασθαλίῃσιν ἑῇσι
<quint. smyrn. 14.219> μίμνως' ἐνθάδε πολλὸν ἐπὶ χρόνον, εἰσόκ' ἔμοιγε
<quint. smyrn. 14.220> λοιβὰς ἀμφιχέωνται ἐελδόμενοι μέγα νόστου:
<quint. smyrn. 14.221> αὐτὴν δ', εἴ κ' ἐθέλωσιν, ἐπὴν ἀπὸ θυμὸν ἕλωνται,
<quint. smyrn. 14.222> κούρην ταρχύσασθαι ἀπόπροθεν οὔτι μεγαίρω.”
<quint. smyrn. 14.223> ὣς εἰπὼν ἀπόρουσε θοῇ ἐναλίγκιος αὔρῃ:
<quint. smyrn. 14.224> αἶψα δ' ἐς ̓Ηλύσιον πεδίον κίεν, ᾗχι τέτυκται
<quint. smyrn. 14.225> οὐρανοῦ ἐξ ὑπάτοιο καταιβασίη τ' ἄνοδός τε
<quint. smyrn. 14.226> ἀθανάτοις μακάρεσσιν: ὁ δ', ὁππότε μιν λίπεν ὕπνος,
<quint. smyrn. 14.227> μνήσατο πατρὸς ἑοῖο: νόος δέ οἱ ἠῢς ἰάνθη.
<quint. smyrn. 14.228> ἀλλ' ὅτ' ἐς οὐρανὸν εὐρὺν ἀνήιεν ̓Ηριγένεια
<quint. smyrn. 14.229> νύκτα διασκεδάσασα, φάνη δ' ἄρα γαῖα καὶ αἰθήρ,
<quint. smyrn. 14.230> δὴ τότ' ̓Αχαιῶν υἷες ἀπὲκ λεχέων ἀνόρουσαν
<quint. smyrn. 14.231> ἱέμενοι νόστοιο, νέας δ' ἐς βένθεα πόντου
<quint. smyrn. 14.232> εἷλκον καγχαλόωντες ἀνὰ φρένας, εἰ μὴ ἄρ' αὐτοὺς
<quint. smyrn. 14.233> ἐσσυμένους κατέρυκεν ̓Αχιλλέος ὄβριμος υἱός,
<quint. smyrn. 14.234> εἰς ἀγορήν τ' ἐκάλεσσε καὶ ἔκφατο πατρὸς ἐφετμήν:
<quint. smyrn. 14.235> “κέκλυτέ μευ, φίλα τέκνα μενεπτολέμων ̓Αργείων,
<quint. smyrn. 14.236> πατρὸς ἐφημοσύνην ἐρικυδέος, ἥν μοι ἔνισπε
<quint. smyrn. 14.237> χθιζὸς ἐνὶ λεχέεσσι διὰ κνέφας ὑπνώοντι:
<quint. smyrn. 14.238> φῆ γὰρ ἀειγενέεσσι μετέμμεναι ἀθανάτοισιν:
<quint. smyrn. 14.239> ἠνώγει δ' ὑμέας τε καὶ ̓Ατρείδην βασιλῆα,
<quint. smyrn. 14.240> ὄφρα οἱ ἐκ πολέμοιο γέρας περικαλλὲς ἄγοιτε
<quint. smyrn. 14.241> τύμβον ἐπ' εὐρώεντα Πολυξείνην εὔπεπλον:
<quint. smyrn. 14.242> καί μιν ἔφη ῥέξαντας ἀπόπροθι ταρχύσασθαι:
<quint. smyrn. 14.243> εἰ δέ οἱ οὐκ ἀλέγοντες ἐπιπλώοιτε θάλασσαν,
<quint. smyrn. 14.244> ἠπείλει κατὰ πόντον ἐναντία κύματ' ἀείρας
<quint. smyrn. 14.245> λαὸν ὁμῶς νήεσσι πολὺν χρόνον ἐνθάδ' ἐρύξειν.”
<quint. smyrn. 14.246> ὣς φαμένου πείθοντο, καὶ ὡς θεῷ εὐχετόωντο:
<quint. smyrn. 14.247> καὶ γὰρ δὴ κατὰ βένθος ἀέξετο κῦμα θυέλλῃ
<quint. smyrn. 14.248> εὐρύτερον καὶ μᾶλλον ἐπήτριμον, ἢ πάρος ἦεν,
<quint. smyrn. 14.249> μαινομένου ἀνέμοιο: μέγας δ' ὀροθύνετο πόντος
<quint. smyrn. 14.250> χερσὶ Ποσειδάωνος: ὁ γὰρ κρατερῷ ̓Αχιλῆι
<quint. smyrn. 14.251> ἦρα φέρεν: πᾶσαι δὲ θοῶς ἐνόρουσαν ἄελλαι
<quint. smyrn. 14.252> ἐς πέλαγος: Δαναοὶ δὲ μέγ' εὐχόμενοι ̓Αχιλῆι
<quint. smyrn. 14.253> πάντες ὁμῶς μάλα τοῖα πρὸς ἀλλήλους ὀάριζον:
<quint. smyrn. 14.254> “ἀτρεκέως γενεὴ μεγάλου Διὸς ἦεν ̓Αχιλλεύς:
<quint. smyrn. 14.255> τῷ καὶ νῦν θεός ἐστι, καὶ εἰ πάρος ἔσκε μεθ' ἡμῖν:
<quint. smyrn. 14.256> οὐ γὰρ ἀμαλδύνει μακάρων γένος ἄμβροτος αἰών.”
<quint. smyrn. 14.257> ὣς φάμενοι ποτὶ τύμβον ̓Αχιλλέος ἀπονέοντο:
<quint. smyrn. 14.258> τὴν δ' ἄγον, ἠῢτε πόρτιν ἐς ἀθανάτοιο θυηλὰς
<quint. smyrn. 14.259> μητρὸς ἀπειρύσσαντες ἐνὶ ξυλόχοισι βοτῆρες,
<quint. smyrn. 14.260> ἡ δ' ἄρα μακρὰ βοῶσα κινύρεται ἀχνυμένη κῆρ:
<quint. smyrn. 14.261> ὣς τῆμος Πριάμοιο πάϊς περικωκύεσκε
<quint. smyrn. 14.262> δυσμενέων ἐν χερσίν: ἄδην δέ οἱ ἔκχυτο δάκρυ:
<quint. smyrn. 14.263> ὡς δ' ὁπότε βριαρῷ ὑπὸ χέρματι καρπὸς ἐλαίης
<quint. smyrn. 14.264> οὔπω χειμερίῃσι μελαινόμενος ψεκάδεσσι
<quint. smyrn. 14.265> χεύῃ πολλὸν ἄλειφα, περιτρίζωσι δὲ μακρὰ
<quint. smyrn. 14.266> ἄρμεν' ὑπὸ σπάρτοισι βιαζομένων αἰζηῶν:
<quint. smyrn. 14.267> ὣς ἄρα καὶ Πριάμοιο πολυτλήτοιο θυγατρὸς
<quint. smyrn. 14.268> ἑλκομένης ποτὶ τύμβον ἀμειλίκτου ̓Αχιλῆος
<quint. smyrn. 14.269> αἰνὸν ὁμῶς στοναχῇσι κατὰ βλεφάρων ῥέε δάκρυ:
<quint. smyrn. 14.270> καί οἱ κόλπος ἔνερθεν ἐπλήθετο: δεύετο δὲ χρὼς
<quint. smyrn. 14.271> ἀτρεκέως ἀτάλαντος ἐϋκτεάνῳ ἐλέφαντι.
<quint. smyrn. 14.272> καὶ τότε λευγαλέοις ἐπὶ πένθεσι κύντερον ἄλγος
<quint. smyrn. 14.273> τλήμονος ἐς κραδίην ̔Εκάβης πέσεν: ἐν δέ οἱ ἦτορ
<quint. smyrn. 14.274> μνήσατ' ὀϊζυροῖο καὶ ἀλγινόεντος ὀνείρου,
<quint. smyrn. 14.275> τόν ῥ' ἴδεν ὑπνώουσα παροιχομένῃ ἐνὶ νυκτί:
<quint. smyrn. 14.276> ἦ γὰρ ὀΐετο τύμβον ἔπ' ἀντιθέου ̓Αχιλῆος
<quint. smyrn. 14.277> ἑστάμεναι γοόωσα, κόμαι δέ οἱ ἄχρις ἐπ' οὖδας
<quint. smyrn. 14.278> ἐκ κεφαλῆς ἐκέχυντο, καὶ ἀμφοτέρων ἀπὸ μαζῶν
<quint. smyrn. 14.279> ἔρρεε φοίνιον αἷμα ποτὶ χθόνα, δεῦε δὲ σῆμα:
<quint. smyrn. 14.280> τοῦ πέρι δειμαίνουσα καὶ ὀσσομένη μέγα πῆμα
<quint. smyrn. 14.281> οἰκτρὸν ἀνοιμώζεσκε, γόῳ δ' ἐπὶ μακρὸν ἀΰτει:
<quint. smyrn. 14.282> εὖτε κύων προπάροιθε κινυρομένη μεγάροιο
<quint. smyrn. 14.283> μακρὸν ὑλαγμὸν ἵησι, νέον σπαραγεῦσα γάλακτι,
<quint. smyrn. 14.284> τῆς ἄπο νήπια τέκνα πάρος φάος εἰσοράασθαι
<quint. smyrn. 14.285> νόσφι βάλωσιν ἄνακτες ἕλωρ ἔμεν οἰωνοῖσιν,
<quint. smyrn. 14.286> ἡ δ' ὁτὲ μέν θ' ὑλακῇσι κινύρεται, ἄλλοτε δ' αὖτε
<quint. smyrn. 14.287> ὠρυθμῷ, στυγερὴ δὲ δι' ἠέρος ἔσσυτ' ἀϋτή:
<quint. smyrn. 14.288> ὡς ̔Εκάβη γοόωσα μέγ' ἴαχεν ἀμφὶ θυγατρί:
<quint. smyrn. 14.289> “ὤ μοι ἐγώ, τί νυ πρῶτα, τί δ' ὕστατον ἀχνυμένη κῆρ
<quint. smyrn. 14.290> κωκύσω πολέεσσι περιπλήθουσα κακοῖσιν,
<quint. smyrn. 14.291> υἱέας ἢ πόσιν αἰνὰ καὶ οὐκ ἐπίελπτα παθόντας,
<quint. smyrn. 14.292> ἢ πόλιν ἠὲ θύγατρας ἀεικέας, ἢ ἐμὸν αὐτῆς
<quint. smyrn. 14.293> ἦμαρ ἀναγκαῖον καὶ δούλιον; οὕνεκα Κῆρες
<quint. smyrn. 14.294> σμερδαλέαι πολέεσσί μ' ἐνειλήσαντο κακοῖσι.
<quint. smyrn. 14.295> τέκνον ἐμόν, σοὶ δ' αἰνὰ καὶ οὐκ ἐπίελπτα καὶ αὐτῇ
<quint. smyrn. 14.296> ἄλγἐ ἐπεκλώσαντο: γάμου δ' ἄπο νόσφι βάλοντο
<quint. smyrn. 14.297> ἐγγὺς ἐόνθ' ̔Υμεναῖον, ἐπεκρήναντο δ' ὄλεθρον
<quint. smyrn. 14.298> ἄσχετον ἀργαλέον τε καὶ οὐ φατόν: ἦ γὰρ ̓Αχιλλεὺς
<quint. smyrn. 14.299> καὶ νέκυς ἡμετέρῳ ἔτ' ἰαίνεται αἵματι θυμόν:
<quint. smyrn. 14.300> ὥς μ' ὄφελον μετὰ σεῖο, φίλον τέκος, ἤματι τῷδε
<quint. smyrn. 14.301> γαῖα χανοῦσα κάλυψε, πάρος σέο πότμον ἰδέσθαι.”
<quint. smyrn. 14.302> ὣς φαμένης ἄλληκτα κατὰ βλεφάροιιν ἔχυντο
<quint. smyrn. 14.303> δάκρυα: λευγαλέον γὰρ ἔχεν μετὰ πένθεσι πένθος.
<quint. smyrn. 14.304> οἱ δ' ὅτ' ἔβαν ποτὶ τύμβον ̓Αχιλλῆος ζαθέοιο,
<quint. smyrn. 14.305> δὴ τότε οἱ φίλος υἱὸς ἐρυσσάμενος θοὸν ἆορ
<quint. smyrn. 14.306> σκαιῇ μὲν κούρην κατερήτυε, δεξιτερῇ δὲ
<quint. smyrn. 14.307> τύμβῳ ἐπιψαύων τοῖον ποτὶ μῦθον ἔειπε:
<quint. smyrn. 14.308> “κλῦθι, πάτερ, σέο παιδὸς ἐπευχομένοιο καὶ ἄλλων
<quint. smyrn. 14.309> ̓Αργείων, μηδ' ἧμιν ἔτ' ἀργαλέως χαλέπαινε:
<quint. smyrn. 14.310> ἤδη γάρ τοι πάντα τελέσσομεν, ὅσσα μενοινᾷς
<quint. smyrn. 14.311> σῇσιν ἐνὶ πραπίδεσσι: σὺ δ' ἵλαος ἄμμι γένοιο
<quint. smyrn. 14.312> τεύξας εὐχομένοισι θοῶς θυμηδέα νόστον.”
<quint. smyrn. 14.313> ὣς εἰπὼν κούρης διὰ λοίγιον ἤλασεν ἆορ
<quint. smyrn. 14.314> λευκανίης: τὴν δ' αἶψα λίπεν πολυήρατος αἰὼν
<quint. smyrn. 14.315> οἰκτρὸν ἀνοιμώξασαν ἐφ' ὑστατίῃ βιότοιο:
<quint. smyrn. 14.316> καί ῥ' ἡ μὲν πρηνὴς χαμάδις πέσε: τῆς δ' ὑπὸ δειρῇ
<quint. smyrn. 14.317> φοινίχθη περὶ πάντα, χιὼν ὥς, ἥ τ' ἐν ὄρεσσιν
<quint. smyrn. 14.318> ἥ συὸς ἢ ἄρκτοιο κατουταμένης ὑπ' ἄκοντι
<quint. smyrn. 14.319> αἵματι πορφυρόεντι θοῶς ἐρυθαίνεθ' ὕπερθεν.
<quint. smyrn. 14.320> ̓Αργεῖοι δέ μιν αἶψα δόσαν ποτὶ ἄστυ φέρεσθαι
<quint. smyrn. 14.321> ἐς δόμον ἀντιθέου ̓Αντήνορος, οὕνεκ' ἄρ' αὐτὴν
<quint. smyrn. 14.322> κεῖνος ἐνῖ Τρώεσσιν ἑῷ πάρος υἱέϊ δίῳ
<quint. smyrn. 14.323> Εὐρυμάχῳ ἀτίταλλεν ἐνὶ μεγάροισιν ἄκοιτιν.
<quint. smyrn. 14.324> ὃς δ' ἐπεὶ οὖν τάρχυσε κλυτὴν Πριάμοιο θύγατρα
<quint. smyrn. 14.325> ἐγγὺς ἑοῖο δόμοιο, παραὶ Γανυμήδεος ἱρῷ
<quint. smyrn. 14.326> σήματι καὶ νηοῖο καταντίον ̓Ατρυτώνης,
<quint. smyrn. 14.327> δὴ τότε παύσατο κῦμα, κατευνήθη δὲ θύελλα
<quint. smyrn. 14.328> σμερδαλέη, καὶ χεῦμα κατεπρήϋνε γαλήνη.
<quint. smyrn. 14.329> οἱ δὲ θοῶς ἐπὶ νῆας ἔβαν μέγα καγχαλόωντες
<quint. smyrn. 14.330> μέλποντες μακάρων ἱερὸν γένος ἠδ' ̓Αχιλῆα.
<quint. smyrn. 14.331> αἶψα δὲ δαῖτ' ἐπάσαντο βοῶν ἀπὸ μῆρα ταμόντες
<quint. smyrn. 14.332> ἀθανάτοις: ἐρατὴ δὲ θυηπολίη πέλε πάντῃ:
<quint. smyrn. 14.333> οἱ δέ που ἀργυρέοισι καὶ ἐν χρυσέοισι κυπέλλοις
<quint. smyrn. 14.334> πῖνον ἀφυσσάμενοι λαρὸν μέθυ: γήθεε δέ σφι
<quint. smyrn. 14.335> θυμὸς ἐελδομένων σφετέρην ἐπὶ γαῖαν ἱκέσθαι.
<quint. smyrn. 14.336> ἀλλ' ἄτε δὴ δόρποιο καὶ εἰλαπίνης κορέσαντο,
<quint. smyrn. 14.337> δὴ τότε Νηλέος υἱὸς ἐελδομένοισιν ἔειπεν:
<quint. smyrn. 14.338> “κλῦτε, φίλοι, πολέμοιο μακρὴν προφυγόντες ὁμοκλήν,
<quint. smyrn. 14.339> ὄφρα λιλαιομένοισιν ἔπος θυμῆρες ἐνίσπω:
<quint. smyrn. 14.340> ἤδη γὰρ νόστοιο πέλει θυμηδέος ὥρη:
<quint. smyrn. 14.341> ἀλλ' ἴομεν: δὴ γάρ που ̓Αχιλλέος ὄβριμον ἦτορ
<quint. smyrn. 14.342> παύσατ' ὀϊζυροῖο χόλου: κατέρυξε δὲ κῦμα
<quint. smyrn. 14.343> ὄβριμον ̓Εννοσίγαιος: ἐπιπνείουσι δ' ἀῆται
<quint. smyrn. 14.344> μείλιχοι: οὐδ' ἔτι κῦμα κορύσσεται ἀλλ' ἄγε νῆας
<quint. smyrn. 14.345> εἰς ἁλὸς οἶδμ' ἐρύσαντες ἀναμνησώμεθα νόστου.”
<quint. smyrn. 14.346> ὣς φάτ' ἐελδομένοις: οἱ δ' ἐς πλόον ἐντύνοντο.
<quint. smyrn. 14.347> ἔνθα τέρας θηητὸν ἐπιχθονίοισι φαάνθη,
<quint. smyrn. 14.348> οὕνεκα δὴ Πριάμοιο δάμαρ πολυδακρύτοιο
<quint. smyrn. 14.349> ἐκ βροτοῦ ἀλγινόεσσα κύων γένετ': ἀμφὶ δὲ λαοὶ
<quint. smyrn. 14.350> θάμβεον ἀγρόμενοι: τῆς δ' ἅψεα λάϊνα πάντα
<quint. smyrn. 14.351> θῆκε θεός, μέγα θαῦμα καὶ ἐσσομένοισι βροτοῖσι:
<quint. smyrn. 14.352> καὶ τὴν μὲν Κάλχαντος ὑπ' ἐννεσίῃσιν ̓Αχαιοὶ
<quint. smyrn. 14.353> νηὸς ἐπ' ὠκυπόροιο πέραν θέσαν ̔Ελλησπόντου.
<quint. smyrn. 14.354> καρπαλίμως δ' ἄρα νῆας ἔσω ἁλὸς εἰρύσσαντες
<quint. smyrn. 14.355> κτήματα πάντ' ἐβάλονθ', ὁπός' ̓́Ιλιον εἰσανιόντες
<quint. smyrn. 14.356> ληΐσσαντο πάροιθε περικτίονας δαμάσαντες,
<quint. smyrn. 14.357> ἠδ' ὁπός' ἐξ αὐτῆς ἄγον ̓Ιλίου, οἷσι μάλιστα
<quint. smyrn. 14.358> γήθεον, οὕνεκ' ἕσαν μάλα μυρία: τοῖς δ' ἅμα πολλαὶ
<quint. smyrn. 14.359> ληιάδες συνέποντο μάλ' ἀχνύμεναι κατὰ θυμόν:
<quint. smyrn. 14.360> αὐτοὶ δ' ἐντὸς ἵκοντο νεῶν. ἀλλ' οὔ σφισι Κάλχας
<quint. smyrn. 14.361> ἕσπετ' ἐπειγομένοισιν ἔσω ἁλός, ἀλλὰ καὶ ἄλλους
<quint. smyrn. 14.362> ̓Αργείους κατέρυκε: Καφηρίσι γὰρ περὶ πέτρῃς
<quint. smyrn. 14.363> δείδιεν αἰνὸν ὄλεθρον ἐπεσσύμενον Δαναοῖσιν.
<quint. smyrn. 14.364> οἱ δέ οἱ οὔτι πίθοντο: παρήπαφε γὰρ νόον ἀνδρῶν
<quint. smyrn. 14.365> αἶσα κακή: μοῦνος δὲ θεοπροπίας εὖ εἰδὼς
<quint. smyrn. 14.366> ̓Αμφίλοχος, θοὸς υἱὸς ἀμύμονος ̓Αμφιαράου,
<quint. smyrn. 14.367> μίμνεν ὁμῶς Κάλχαντι περίφρονι: τοῖσι γὰρ ἦεν
<quint. smyrn. 14.368> αἴσιμον ἀμφοτέροισιν ἑῆς ἀπὸ τηλόθι γαίης
<quint. smyrn. 14.369> Παμφύλων Κιλίκων τε ποτὶ πτολίεθρα νέεσθαι.
<quint. smyrn. 14.370> ἀλλὰ τὰ μὲν μετόπισθε θεοὶ θέσαν: αὐτὰρ ̓Αχαιοὶ
<quint. smyrn. 14.371> νηῶν πείσματ' ἔλυσαν ἀπὸ χθονὸς ἠδὲ καὶ εὐνὰς
<quint. smyrn. 14.372> ἐσσυμένως ἀνάειραν: ἐπίαχε δ' ̔Ελλήσποντος
<quint. smyrn. 14.373> σπερχομένων: νῆες δὲ περικλύζοντο θαλάσσῃ:
<quint. smyrn. 14.374> ἀμφὶ δ' ἄρα σφίσι πολλὰ περὶ πρώρῃσιν ἔκειντο
<quint. smyrn. 14.375> ἔντἐ ἀποκταμένων: καθύπερθε δὲ σήματα νίκης
<quint. smyrn. 14.376> μυρί' ἀπῃώρηντο: κατεστέψαντο δὲ νῆας
<quint. smyrn. 14.377> καὶ κεφαλὶς καὶ δοῦρα καὶ ἀσπίδας, οἷσι μάχοντο
<quint. smyrn. 14.378> ἀντία δυσμενέων: ἀπὸ δὲ πρώρηθεν ἄνακτες
<quint. smyrn. 14.379> εἰς ἅλα κυανέην λεῖβον μέθυ πολλὰ θεοῖσιν
<quint. smyrn. 14.380> εὐχόμενοι μακάρεσσιν ἀκηδέα νόστον ὀπάσσαι:
<quint. smyrn. 14.381> εὐχωλαὶ δ' ἀνέμοισι μίγεν καὶ ἀπόπροθι νηῶν
<quint. smyrn. 14.382> μαψιδίως νεφέεσσι καὶ ἠέρι συμφορέοντο.
<quint. smyrn. 14.383> αἱ δ' ἄρα παπταίνεσκον ἐς ̓́Ιλιον ἀχνύμεναι κῆρ
<quint. smyrn. 14.384> ληιάδες: καὶ πολλὰ κινυρόμεναι γοάασκον
<quint. smyrn. 14.385> κρύβδην ̓Αργείων μέγ' ἐνὶ φρεσὶ πένθος ἔχουσαι:
<quint. smyrn. 14.386> καί ῥ' αἱ μὲν περὶ γούνατ' ἔχον χέρας: αἱ δὲ μέτωπα
<quint. smyrn. 14.386a> χερσὶν ἐπηρείδοντο δυσάμμορι: αἱ δ' ἄρα τέκνα
<quint. smyrn. 14.387> ἄμφεχον ἀγκοίνῃσι: τὰ δ' οὔπω δούλιον ἦμαρ
<quint. smyrn. 14.388> ἔστενον οὐδὲ πάτρης ἐπὶ πήμασιν, ἀλλ' ἐπὶ μαζῷ
<quint. smyrn. 14.389> θυμὸν ἔχον: κηδέων γὰρ ἀπόπροθι νήπιον ἦτορ.
<quint. smyrn. 14.390> πάσῃσιν δ' ἑλέλυντο κόμαι καὶ στήθεα λυγρὰ
<quint. smyrn. 14.391> ἀμφ' ὀνύχεσσι δέδρυπτο: παρειῇσιν δ' ἔπι δάκρυ
<quint. smyrn. 14.392> αὐαλέον περίκειτο, κατείβετο δ' ἄλλ' ἐφύπερθε
<quint. smyrn. 14.393> πυκνὸν ἀπὸ βλεφάρων: δέρκοντο δὲ τλήμονα πάτρην
<quint. smyrn. 14.394> αἰθομένην ἔτι πάγχυ, πολὺν δ' ἀνὰ καπνὸν ἰόντα:
<quint. smyrn. 14.395> ἀμφὶ δὲ Κασσάνδρην περικυδέα παπταίνουσαι
<quint. smyrn. 14.396> πᾶσαί μιν θηεῦντο θεοπροπίης ἀλεγεινῆς
<quint. smyrn. 14.397> μνωόμεναι: ἡ δέ σφιν ἐπεγγελάασκε γοώσαις,
<quint. smyrn. 14.398> καίπερ ἀκηχεμένη στυγεροῖς ἐπὶ πήμασι πάτρης.
<quint. smyrn. 14.399> Τρώων δ' ὅσσοι ἄλυξαν ἀνηλέος ἐκ πολέμοιο,
<quint. smyrn. 14.400> ἀγρόμενοι κατὰ ἄστυ περὶ νέκυας πονέοντο
<quint. smyrn. 14.401> θαπτέμεναι μεμαῶτες: ἄγεν δ' ἀλεγεινὸν ἐς ἔργον
<quint. smyrn. 14.402> ̓Αντήνωρ: αὐτὴν δὲ πυρὴν πολέεσσι τίθεντο.
<quint. smyrn. 14.403> ̓Αργεῖοι δ' ἄλληκτον ἐνὶ φρεσὶ καγχαλόωντες
<quint. smyrn. 14.404> ἄλλοτε μὲν κώπῃσι διέπρησσον μέλαν ὕδωρ,
<quint. smyrn. 14.405> ἄλλοτε δ' ἱστία νηυσὶ μεμαότες ἐντύνοντο
<quint. smyrn. 14.406> ἐσσυμένως: ὀπίσω δὲ θοῶς ἀπελείπετο πᾶσα
<quint. smyrn. 14.407> Δαρδανίη καὶ τύμβος ̓Αχιλλέος: οἱ δ' ἀνὰ θυμὸν
<quint. smyrn. 14.408> καίπερ ἰαινόμενοι κταμένων μνησθέντες ἑνὰ θυμὸν
<quint. smyrn. 14.409> ἀργαλέως ἀκάχοντο καὶ ἀλλοδαπῶν ἐπὶ γαῖαν
<quint. smyrn. 14.410> ὄσσε βάλον. ἡ δέ σφιν ἐφαίνετο τηλόθι νηῶν
<quint. smyrn. 14.411> χαζομένη: τοὶ δ' αἶψα παρ' ἀγχιάλοιο φέροντο
<quint. smyrn. 14.412> ῥηγμῖνας Τενέδοιο: παρημείβοντο δὲ Χρῦσαν
<quint. smyrn. 14.413> καὶ Φοίβου Σμινθῆος ἕδος ζαθέοιό τε Κίλλης:
<quint. smyrn. 14.414> Λέσβος δ' ἠνεμόεσς' ἀνεφαίνετο: κάμπτετο δ' ἄκρη
<quint. smyrn. 14.415> ἐσσυμένως Λεκτοῖο, τόθι ῥίον ὕστατον ̓́Ιδης.
<quint. smyrn. 14.416> λαίφεα δὲ πρησθέντα περίαχεν: ἀμφὶ δὲ πρώραις
<quint. smyrn. 14.417> ἔβραχεν οἶδμα κελαινόν: ἐπεσκιόωντο δὲ μακρὰ
<quint. smyrn. 14.418> κύματα: λευκαίνοντο δ' ὑπὲρ πόντοιο κέλευθοι.
<quint. smyrn. 14.419> καί νύ κεν ̓Αργεῖοι κίον ̔Ελλάδος ἱερὸν οὖδας
<quint. smyrn. 14.420> πάντες ἁλὸς κατὰ βένθος ἀκηδέες, εἰ μὴ ἄρα σφι
<quint. smyrn. 14.421> κούρη ἐριγδούποιο Διὸς νεμέσησεν ̓Αθήνη:
<quint. smyrn. 14.422> καί ῥ' ὁπότ' Εὐβοίης σχεδὸν ἤλυθον ἠνεμοέσσης,
<quint. smyrn. 14.423> δὴ τότε μητιόωσα βαρὺν καὶ ἀνηλέα πότμον
<quint. smyrn. 14.424> ἀμφὶ Λοκρῶν βασιλῆι καὶ ἄσχετον ἀσχαλόωσα
<quint. smyrn. 14.425> Ζηνὶ θεῶν μεδέοντι παρισταμένη φάτο μῦθον
<quint. smyrn. 14.426> ἀθανάτων ἀπάνευθε: χόλον δέ οἱ οὐ χάδε θυμός:
<quint. smyrn. 14.427> “Ζεῦ πάτερ, οὐκέτ' ἀνεκτὰ θεοῖς ἐπιμηχανόωνται
<quint. smyrn. 14.428> ἀνέρες, οὐκ ἀλέγοντες ἀνὰ φρένας οὔτε σεῦ αὐτοῦ
<quint. smyrn. 14.429> οὔτ' ἄλλων μακάρων, ἐπεὶ ἦ τίσις οὐκέτ' ὀπηδεῖ
<quint. smyrn. 14.430> ἀνδράσι λευγαλέοισι, κακοῦ δ' ἄρα πλλάκις ἐσθλὸς
<quint. smyrn. 14.431> συμφέρετ' ἄλγεσι μᾶλλον, ἔχει δ' ἄλληκτον ὀϊζύν:
<quint. smyrn. 14.432> τοὔνεκ' ἄρ' οὔτε δίκην τις ἔθ' ἅζεται, οὐδέ τις αἰδὼς
<quint. smyrn. 14.433> ἔστι παρ' ἀνθρώποισιν: ἔγωγε μὲν οὔτ' ἐν ̓Ολύμπῳ
<quint. smyrn. 14.434> ἔσσομαι, οὔτ' ἔτι σεῖο κεκλήσομαι, εἰ μὴ ̓Αχαιῶν
<quint. smyrn. 14.435> τίσομ' ἀτασθαλίην, ἐπεὶ ἦ νύ μοι ἔνδοθι νηοῦ
<quint. smyrn. 14.436> υἱὸς ̓Οϊλῆος μέγ' ἐνήλιτεν, οὐδ' ἐλέαιρε
<quint. smyrn. 14.437> Κασσάνδρην ὀρέγουσαν ἀκηδέας εἰς ἐμὲ χεῖρας
<quint. smyrn. 14.438> πολλάκις, οὐδ' ὅ γ' ἔδεισεν ἐμὸν μένος, οὐδέ τι θυμῷ
<quint. smyrn. 14.439> ᾐδέσατ' ἀθανάτην, ἀλλ' ἄσχετον ἔργον ἔρεξε.
<quint. smyrn. 14.440> τῷ νύ μοι ἀμβροσίῃσι περὶ φρεσὶ μή τι μεγήρῃς
<quint. smyrn. 14.441> ῥέξαι, ὅπως μοι θυμὸς ἐέλδεται, ὄφρα καὶ ἄλλοι
<quint. smyrn. 14.442> αἰζηοὶ τρομέωσι θεῶν ἀρίδηλον ὁμοκλήν.”
<quint. smyrn. 14.443> ὣς φαμένην προσέειπε πατὴρ ἀγανοῖς ἐπέεσσιν:
<quint. smyrn. 14.444> “ὦ τέκος, οὔτι ἔγωγ' ἀνθίσταμαι εἵνεκ' ̓Αχαιῶν,
<quint. smyrn. 14.445> ἀλλὰ καὶ ἔντεα πάντα, τά μοι πάρος ἦρα φέροντες
<quint. smyrn. 14.446> χερσὶν ὑπ' ἀκαμάτῃσιν ἐτεκτήναντο Κύκλωπες
<quint. smyrn. 14.447> δώσω ἐέλδομένῃ: σὺ δὲ σῷ κρατερόφρονι θυμῷ
<quint. smyrn. 14.448> αὐτὴ χεῖμ' ἀλεγεινὸν ἐπ' ̓Αργείοισιν ὄρινον.”
<quint. smyrn. 14.449> ὣς εἰπὼν στεροπήν τε θοὴν ὀλοόν τε κεραυνὸν
<quint. smyrn. 14.450> καὶ βροντὴν στονόεσσαν ἀταρβέος ἀγχόθι κούρης
<quint. smyrn. 14.451> θήκατο: τῆς δ' ἄρα θυμὸς ὑπὸ κραδίῃ μέγ' ἰάνθη.
<quint. smyrn. 14.452> αὐτίκα δ' αἰγίδα θοῦριν ἐδύσατο παμφανόωσαν,
<quint. smyrn. 14.453> ἄρρηκτον βριαρήν τε καὶ ἀθανάτοισιν ἀγητήν:
<quint. smyrn. 14.454> ἐν γάρ οἱ πεπόνητο κάρη βλοσυροῖο Μεδούσης
<quint. smyrn. 14.455> σμερδαλέον: κρατεροὶ δὲ καὶ ἀκαμάτου πυρὸς ὁρμὴν
<quint. smyrn. 14.456> λάβρον ἀποπνείοντες ἔσαν καθύπερθε δράκοντες:
<quint. smyrn. 14.457> ἔβραχε δ' αἰγὶς ἅπασα περὶ στήθεσσιν ἀνάσσης,
<quint. smyrn. 14.458> οἷον ὅτε στεροπῇσιν ἐπιβρέμει ἄσπετος αἰθήρ.
<quint. smyrn. 14.459> λάζετο δ' ἔντεα πατρός, ἅπερ θεὸς οὔτις ἀείρει
<quint. smyrn. 14.460> νόσφι Διὸς μεγάλοιο: τίναξε δὲ μακρὸν ̓́Ολυμπον:
<quint. smyrn. 14.461> σὺν δ' ἔχεεν νεφέλας τε καὶ ἠέρα πᾶσαν ὕπερθε:
<quint. smyrn. 14.462> νὺξ δ' ἐχύθη περὶ γαῖαν, ἐπήχλυσεν δὲ θάλασσα:
<quint. smyrn. 14.463> Ζεὺς δὲ μέγ' εἰσορόων ἐπετέρπετο: κίνυτο δ' εὐρὺς
<quint. smyrn. 14.464> οὐρανὸς ἀμφὶ πόδεσσι θεῆς: περὶ δ' ἔβραχεν αἰθήρ,
<quint. smyrn. 14.465> ὡς Διὸς ἀκαμάτοιο ποτὶ κλόνον ἐμμεμαῶτος.
<quint. smyrn. 14.466> ἡ δ' ἄφαρ ἠερόεντος ὑπὲρ πόντοιο φέρεσθαι
<quint. smyrn. 14.467> οὐρανόθεν προέηκεν ἐς Αἴολον ἄμβροτον ̓͂Ιριν,
<quint. smyrn. 14.468> ὄφρ' ἀνέμους ἅμα πάντας ἐπιβρίσαντας ἰάλλῃ
<quint. smyrn. 14.469> ἐλθέμεναι κραναοῖο Καφηρέος ἐγγύθεν ἄκρων
<quint. smyrn. 14.470> νωλεμέως χριμφθέντας, ἀνοιδῆναί τε θάλασσαν,
<quint. smyrn. 14.471> λευγαλέῃς ῥιπῇσι μεμηνότας. ἡ δ' ἀΐουσα
<quint. smyrn. 14.472> ἐσσυμένως οἴμησε περιγναμφθεῖσα νέφεσσι:
<quint. smyrn. 14.473> φαίης κεν πῦρ ἔμμεν ἅμ' ἠέρι καὶ μέλαν ὕδωρ.
<quint. smyrn. 14.474> ἵκετο δ' Αἰολίην, ἀνέμων ὅθι λάβρον ἀέντων
<quint. smyrn. 14.475> ἄντρα πέλει στυφελῇσιν ἀρηράμεν' ἀμφὶ πέτρῃσι
<quint. smyrn. 14.476> κοῖλα καὶ ἠχήεντα: δόμοι δ' ἄγχιστα πέλονται
<quint. smyrn. 14.477> Αἰόλου ̔Ιπποτάδαο. κίχεν δέ μιν ἔνδον ἐόντα
<quint. smyrn. 14.478> σύν τ' ἀλόχῳ καὶ παισὶ δυώδεκα: καί οἱ ἔειπεν,
<quint. smyrn. 14.479> ὁππός' ̓Αθηναίη Δαναῶν ἐπεμήδετο νόστῳ.
<quint. smyrn. 14.480> αὐτὰρ ὅ γ' οὐκ ἀπίθησε, μολὼν δ' ἔκτοσθε μελάθρων
<quint. smyrn. 14.481> χερσὶν ὑπ' ἀκαμάτῃσιν ὅρος μέγα τύψε τριαίνῃ,
<quint. smyrn. 14.482> ἔνθ' ἄνεμοι κελαδεινὰ δυσηχέες ηὐλίζοντο
<quint. smyrn. 14.483> ἐν κενεῷ κευθμῶνι: περίαχε δ' αἰὲν ἰωὴ
<quint. smyrn. 14.484> βρυχομένη ἀλεγεινά: βίῃ δ' ἔρρηξε κολώνην.
<quint. smyrn. 14.485> οἱ δ' ἄφαρ ἐξεχέοντο: κέλευσε δὲ πάντας ἐρεμνὴν
<quint. smyrn. 14.486> λαίλαπα συμφορέοντας ἀήμεναι, ὄφρ' ἀλεγεινὸν
<quint. smyrn. 14.487> ὀρνυμένης ἁλὸς οἶδμα Καφηρέος ἄκρα καλύψῃ.
<quint. smyrn. 14.488> οἱ δὲ θοῶς ὤρνυντο πάρος βασιλῆος ἀκοῦσαι
<quint. smyrn. 14.489> πᾶν ἔπος: ἐσσυμένοισι δ' ἐπεστενάχιζε θάλασσα
<quint. smyrn. 14.490> ἄσχετον: ἠλιβάτοισι δ' ἐοικότα κύματ' ὄρεσσιν
<quint. smyrn. 14.491> ἄλλοθεν ἄλλα φέροντο. κατεκλάσθη δ' ἄρ' ̓Αχαιῶν
<quint. smyrn. 14.492> θυμὸς ἐνὶ στέρνοισιν, ἐπεὶ νέας ἄλλοτε μέν που
<quint. smyrn. 14.493> ὑψηλὴν φέρε κῦμα δι' ἠέρος, ἄλλοτε δ' αὖτε
<quint. smyrn. 14.494> οἷα κατὰ κρημνοῖο κυλινδομένας φορέεσκε
<quint. smyrn. 14.495> βυσσόν ἐς ἠερόεντα: βίη δέ τις ἄσχετος αἰεὶ
<quint. smyrn. 14.496> ψάμμον ἀναβλύζεσκε διοιγομένοιο κλύδωνος.
<quint. smyrn. 14.497> οἱ δ' ἄρ' ἀμηχανίη βεβολημένοι οὔτ' ἐπ' ἐρετμῷ
<quint. smyrn. 14.498> χεῖρα βαλεῖν ἐδύναντο τεθηπότες οὔτ' ἄρα λαίφη
<quint. smyrn. 14.499> ἔσθενον ἀμφὶ κέρα λελιημένοι εἰρύσσασθαι
<quint. smyrn. 14.500> ῥηγνύμεν' ἐξ ἀνέμων, οὐδ' ἔμπαλιν ἰθύνασθαι
<quint. smyrn. 14.501> ἐς πλόον: ἀργαλέαι γὰρ ἐπεκλονέοντο θύελλαι:
<quint. smyrn. 14.502> οὐδὲ κυβερνήτῃσι πέλεν μένος εἰσέτι νηῶν
<quint. smyrn. 14.503> χερσὶν ἐπισταμένῃσι θοῶς οἰήϊα νωμᾶν:
<quint. smyrn. 14.504> πάντα γὰρ ἄλλυδις ἄλλα κακαὶ διέχευον ἄελλαι.
<quint. smyrn. 14.505> οὐδέ τις ἐλπωρὴ βιότου πέλεν, οὕνεκ' ἐρεμνὴ
<quint. smyrn. 14.506> νὺξ ἅμα καὶ μέγα χεῖμα καὶ ἀθανάτων χόλος αἰνὸς
<quint. smyrn. 14.507> ὦρτο: Ποσειδάων γὰρ ἀνηλέα πόντον ὄρινεν
<quint. smyrn. 14.508> ἦρα κασιγνήτοιο φέρων ἐρικυδέϊ κούρῃ,
<quint. smyrn. 14.509> ἥ ῥα καὶ αὐτὴ ὕπερθεν ἀμείλιχα μαιμώωσα
<quint. smyrn. 14.510> θῦνε μετ' ἀστεροπῇσιν: ἐπέκτυπε δ' οὐρανόθεν Ζεὺς
<quint. smyrn. 14.511> κυδαίνων ἀνὰ θυμὸν ἑὸν τέκος, ἀμφὶ δὲ πᾶσαι
<quint. smyrn. 14.512> νῆσοί τ' ἤπειροί τε κατεκλύζοντο θαλάσσῃ
<quint. smyrn. 14.513> Εὐβοίης οὐ πολλὸν ἀπόπροθεν, ᾗχι μάλιστα
<quint. smyrn. 14.514> τεῦχεν ἀμειλίκτοισιν ἐπ' ἄλγεσιν ἄλγεα δαίμων
<quint. smyrn. 14.515> ̓Αργείοις. στοναχὴ δὲ καὶ οἰμωγὴ κατὰ νῆας
<quint. smyrn. 14.516> ἔπλετ' ἀπολλυμένων: κανάχιζε δὲ δούρατα νηῶν
<quint. smyrn. 14.517> ἀγνυμένων: αἱ γάρ ῥα συνωχαδὸν ἀλλήλῃσιν
<quint. smyrn. 14.518> αἰὲν ἐπερρήγνυντο: πόνος δ' ἄπρηκτος ὀρώρει:
<quint. smyrn. 14.519> καί ῥ' οἱ μὲν κώπῃσιν ἀπωσέμεναι μεμαῶτες
<quint. smyrn. 14.520> νῆας ἐπεσσυμένας αὐτοῖς ἅμα δούρασι λυγροὶ
<quint. smyrn. 14.521> κάππεσον ἐς μέγα βένθος, ἀμειλίκτῳ δ' ὑπὸ πότμῳ
<quint. smyrn. 14.522> κάτθανον, οὕνεκ' ἄρα σφιν ἐπέχραον ἄλλοθεν ἄλλα
<quint. smyrn. 14.523> νηῶν δούρατα μακρά: συνηλοίηντο δὲ πάντων
<quint. smyrn. 14.524> σώματα λευγαλέως: οἱ δ' ἐν νήεσσι πεσόντες
<quint. smyrn. 14.525> κεῖντο καταφθιμένοισιν ἐοικότες: οἱ δ' ὑπ' ἀνάγκης
<quint. smyrn. 14.526> νήχοντ' ἀμφιπεσόντες ἐϋξέστοισιν ἐρετμοῖς:
<quint. smyrn. 14.527> ἄλλοι δ' αὖ σανίδεσσιν ἐπέπλεον: ἔβραχε δ' ἅλμη
<quint. smyrn. 14.528> βυσσόθεν, ὥστε θάλασσαν ἰδ' οὐρανὸν ἠδὲ καὶ αἶαν
<quint. smyrn. 14.529> φαίνεσθ' ἀλλήλοισιν ὁμῶς συναρηρότα πάντα.
<quint. smyrn. 14.530> ἡ δ' ἄρ' Οὐλύμποιο βαρύκτυπος ̓Ατρυτώνη
<quint. smyrn. 14.531> οὔτι καταισχύνεσκε βίην πατρός: ἀμφὶ δ' ἄρ' αἰθὴρ
<quint. smyrn. 14.532> ἴαχεν. ἡ δ' Αἴαντι χόλον καὶ πῆμα φέρουσα
<quint. smyrn. 14.533> ἔμβαλε νηὶ κεραυνόν: ἄφαρ δέ μιν ἄλλυδις ἄλλῃ
<quint. smyrn. 14.534> ἐσκέδασεν διὰ τυτθά: περίαχε δ' αἶα καὶ αἰθήρ:
<quint. smyrn. 14.535> ἐκλύσθη δ' ἄρα πᾶσα περίδρομος ̓Αμφιτρίτη.
<quint. smyrn. 14.536> οἱ δ' ἔκτοσθε νεὸς πέσον ἀθρόοι: ἀμφὶ δ' ἄρ' αὐτοὺς
<quint. smyrn. 14.537> κύματα μακρὰ φέροντο: περὶ στεροπῇσι δ' ἀνάσσης
<quint. smyrn. 14.538> αἴγλη μαρμαίρεσκε διὰ κνέφας ἀΐσσουσα:
<quint. smyrn. 14.539> οἱ δ' ἄποτον λάπτοντες ἁλὸς πολυηχέος ἅλμην
<quint. smyrn. 14.540> θυμὸν ἀποπνείοντες ὑπὲρ πόντοιο φέροντο.
<quint. smyrn. 14.541> Ληιάσιν δ' ἄρα χάρμα καὶ ὀλλυμένῃσι τέτυκτο:
<quint. smyrn. 14.542> καί ῥ' αἱ μὲν κατέδυσαν ἔσω ἁλὸς ἀμφιβαλοῦσαι
<quint. smyrn. 14.543> χεῖρας ἑοῖς τεκέεσσι δυσάμμοροι: αἱ δ' ἀλεγεινὰ
<quint. smyrn. 14.544> δυσμενέων περὶ κρᾶτα βάλον χέρας, οἷς ἅμα λυγραὶ
<quint. smyrn. 14.545> σπεῦδον ἀποφθίσασθαι ἑῆς ἀντάξια λώβης
<quint. smyrn. 14.546> τινύμεναι Δαναούς: ἡ δ' ὑψόθεν εἰσορόωσα
<quint. smyrn. 14.547> τέρπεθ' ἑὸν κατὰ θυμὸν ἀγαυὴ Τριτογένεια.
<quint. smyrn. 14.548> Αἴας δ' ἄλλοτε μὲν περινήχετο δούρατι νηός,
<quint. smyrn. 14.549> ἄλλοτε δ' αὖ χείρεσσι διήνυεν ἁλμυρὰ βένθη
<quint. smyrn. 14.550> ἀκαμάτῳ Τιτῆνι βίην ὑπέροπλον ἐοικώς:
<quint. smyrn. 14.551> σχίζετο δ' ἁλμυρὸν οἶδμα περὶ κρατερῇσι χέρεσσιν
<quint. smyrn. 14.552> ἀνδρὸς ὑπερθύμοιο: θεοὶ δέ μιν εἰσορόωντες
<quint. smyrn. 14.553> ἠνορέην καὶ κάρτος ἐθάμβεον: ἀμφὶ δὲ κῦμα
<quint. smyrn. 14.554> ἄλλοτε μὲν φορέεσκε πελώριον ἠΰτ' ἐπ' ἄκρην
<quint. smyrn. 14.555> οὔρεος ὑψηλοῖο δι' ἠέρος, ἄλλοτε δ' αὖτε
<quint. smyrn. 14.556> ὑψόθεν οἷα φάραγξιν ἐνέκρυφεν: οὐδ' ὅ γε χεῖρας
<quint. smyrn. 14.557> κάμνε πολυτλήτους: πολλοί γε μὲν ἔνθα καὶ ἔνθα
<quint. smyrn. 14.558> σβεννύμενοι σμαράγιζον ἔσω πόντοιο κεραυνοί:
<quint. smyrn. 14.559> οὔπω γάρ οἱ θυμὸν ἐμήδετο κηρὶ δαμάσσαι
<quint. smyrn. 14.560> κούρη ἐριγδούποιο Διὸς μάλα περ κοτέουσα,
<quint. smyrn. 14.561> πρὶν τλῆναι κακὰ πολλὰ καὶ ἄλγεσι πάγχυ μογῆσαι:
<quint. smyrn. 14.562> τοὔνεκά μιν κατὰ βένθος ἐδάμνατο δηρὸν ὀϊζὺς
<quint. smyrn. 14.563> πάντοθε τειρόμενον: περὶ γὰρ κακὰ μυρία Κῆρες
<quint. smyrn. 14.564> ἀνδρὶ περιστήσαντο: μένος δ' ἐνέπνευαεν ἀνάγκη:
<quint. smyrn. 14.565> φῆ δέ, καὶ εἰ μάλα πάντες ̓Ολύμπιοι εἰς ἓν ἵκωνται
<quint. smyrn. 14.566> χωόμενοι καὶ πᾶσαν ἀναστήσωσι θάλασσαν
<quint. smyrn. 14.567> ἐκφυγέειν: ἀλλ' οὔτι θεῶν ὑπάλυξεν ὁμοκλήν:
<quint. smyrn. 14.568> δὴ γάρ οἱ νεμέσησεν ὑπέρβιος ̓Εννοσίγαιος,
<quint. smyrn. 14.569> εὖτέ μιν εἰσενόησεν ἐφαπτόμενον χερὶ πέτρης
<quint. smyrn. 14.570> Γυραίης, καί οἱ μέγ' ἐχώσατο: σὺν δ' ἐτίναξε
<quint. smyrn. 14.571> πόντον ὁμῶς καὶ γαῖαν ἀπείριτον: ἀμφὶ δὲ πάντῃ
<quint. smyrn. 14.572> κρημνοὶ ὑπεκλονέοντο Καφηρέος: αἱ δ' ἀλεγεινὸν
<quint. smyrn. 14.573> θεινόμεναι ῥηγμῖνες ἐπέβραχον οἴδματι λάβρῳ
<quint. smyrn. 14.574> χωομένοιο ἄνακτος: ἀπέσχισε δ' εἰς ἅλα πέτρον
<quint. smyrn. 14.575> εὐρέα, τοῦ περ ἐκεῖνος ἑῇς ἐπεμαίετο χερσί.
<quint. smyrn. 14.576> καί ῥά οἱ ἀμφὶ πάγοισιν ἑλισσομένου μάλα δηρὸν
<quint. smyrn. 14.577> χεῖρες ἀπεδρύφθησαν, ὑπέδραμε δ' αἷμ' ὀνύχεσσι:
<quint. smyrn. 14.578> μορμῦρον δέ οἱ αἰὲν ὀρινομένου περὶ κῦμα
<quint. smyrn. 14.579> ἀφρὸς ἄδην λεύκαινε κάρη λάσιόν τε γένειον:
<quint. smyrn. 14.580> καὶ νύ κεν ἐξήλυξε κακὸν μόρον, εἰ μὴ ἄρ' αὐτῷ
<quint. smyrn. 14.581> ῥήξας γαῖαν ἔνερθεν ἐπιπροέηκε κολώνην:
<quint. smyrn. 14.582> εὖτε πάρος μεγάλοιο κατ' ̓Εγκελάδοιο δαΐφρων
<quint. smyrn. 14.583> Παλλὰς ἀειραμένη Σικελὴν ἐπικάββαλε νῆσον,
<quint. smyrn. 14.584> ἥ ῥ' ἔτι καίεται αἰὲν ὑπ' ἀκαμάτοιο Γίγαντος
<quint. smyrn. 14.585> αἰθαλόεν πνείοντος ἔσω χθονός: ὣς ἄρα Λοκρῶν
<quint. smyrn. 14.586> ἀμφεκάλυψεν ἄνακτα δυσάμμορον οὔρεος ἄκρη
<quint. smyrn. 14.587> ὑψόθεν ἐξεριποῦσα, βάρυνε δὲ καρτερὸν ἄνδρα:
<quint. smyrn. 14.588> ἀμφὶ δέ μιν θανάτοιο μέλας ἐκιχήσατ' ὄλεθρος
<quint. smyrn. 14.589> γαίῃ ὁμῶς δμηθέντα καὶ ἀτρυγέτῳ ἐνὶ πόντῳ.
<quint. smyrn. 14.590> ὣς δὲ καὶ ἄλλοι ̓Αχαιοὶ ὑπὲρ μέγα λαῖτμα φέροντο,
<quint. smyrn. 14.591> οἱ μὲν ἄρ' ἐν νήεσσι τεθηπότες, οἱ δὲ πεσόντες
<quint. smyrn. 14.592> ἔκτοσθεν νηῶν: ὀλοὴ δ' ἔχε πάντας ὀϊζύς:
<quint. smyrn. 14.593> αἱ μὲν γὰρ φορέοντ' ἐπικάρσιαι εἰν ἁλὶ νῆες,
<quint. smyrn. 14.594> ἄλλαι δ' ἀνστρέψασαι ἄνω τρόπιν: ὧν δέ που ἱστοὶ
<quint. smyrn. 14.595> ἐκ δοράτων ἐάγησαν ἐπισπέρχοντος ἀήτεω:
<quint. smyrn. 14.596> τῶν δὲ διὰ ξύλα πάντα θοαὶ σκεδάσαντο θύελλαι:
<quint. smyrn. 14.597> αἱ δὲ καὶ ἐς μέγα βένθος ὑποβρύχιαι κατέδυσαν
<quint. smyrn. 14.598> ὄμβρου ἐπιβρίσαντος ἀπείρονος, οὐδ' ὑπέμειναν
<quint. smyrn. 14.599> λάβρον ὁμῶς ἀνέμοισι θαλάσσης καὶ Διὸς ὕδωρ
<quint. smyrn. 14.600> μισγόμενον. ποταμῷ γὰρ ἀλίγκιος ἔρρεεν αἰθὴρ
<quint. smyrn. 14.601> συνεχές: ἡ δ' ὑπένερθεν ἐμαίνετο δῖα θάλασσα:
<quint. smyrn. 14.602> καί τις ἔφη: “τάχα τοῖον ἐπέχραεν ἀνδράσι χεῖμα,
<quint. smyrn. 14.603> ὁππότε Δευκαλίωνος ἀθέσφατος ὑετὸς ἦλθε,
<quint. smyrn. 14.604> ποντώθη δ' ἄρα γαῖα, βυθὸς δ' ἐπεχεύατο πάντῃ.”
<quint. smyrn. 14.605> ὣς ἄρ' ἔφη Δαναῶν τις ἐνὶ φρεσὶ χεῖμα τεθηπὼς
<quint. smyrn. 14.606> λευγαλέον: πολλοὶ δὲ κατέφθιθεν: ἀμφὶ δὲ νεκρῶν
<quint. smyrn. 14.607> πλήθεθ' ἁλὸς μέγα χεῦμα, περιστείνοντο δὲ πᾶσαι
<quint. smyrn. 14.608> ἠιόνες: πολέας γὰρ ἀπέπτυσε κῦμ' ἐπὶ χέρσον:
<quint. smyrn. 14.609> ἀμφὶ δὲ νήια δοῦρα βαρύβρομον ̓Αμφιτρίτην
<quint. smyrn. 14.610> πᾶσαν ἄδην ἐκάλυψε: μέσον δ' ἀνεφαίνετο κῦμα.
<quint. smyrn. 14.611> ἄλλοι δ' ἄλλην κῆρα κακὴν λάχον: οἱ μὲν ἀν' εὐρὺν
<quint. smyrn. 14.612> πόντον ὀρινομένης ἁλὸς ἄσχετον, οἱ δ' ἐνὶ πέτρῃς:
<quint. smyrn. 14.613> ἄξαντες περὶ νῆας ὀϊζυρῶς ἀπόλοντο
<quint. smyrn. 14.614> Ναυπλίου ἐννεσίῃσιν: ὁ γὰρ κοτέων μάλα παιδὸς
<quint. smyrn. 14.615> χείματος ὀρνυμένοιο καὶ ὀλλυμένων ̓Αργείων
<quint. smyrn. 14.616> καίπερ ἀκηχέμενος μέγ' ἐγήθεεν, οὕνεκ' ἄρ' αὐτῷ
<quint. smyrn. 14.617> δῶκε τίσιν θεὸς αἶψα καὶ ἔδρακεν ἐχθρὸν ὅμιλον
<quint. smyrn. 14.618> τειρόμενον κατὰ βένθος, ἑῷ δ' ἄρα πολλὰ τοκῆι
<quint. smyrn. 14.619> εὔχεθ' ὁμῶς νήεσσιν ὑπόβρυχα πάντας ὀλέσθαι.
<quint. smyrn. 14.620> τοῦ δὲ Ποσειδάων μάλ' ἐπέκλυεν, ἄγχι δὲ πάντας
<quint. smyrn. 14.621> ἄμ μέλαν οἶδμα φέρεσκεν: ὁ δ' οὐρεὺς ὣς χερὶ πεύκην
<quint. smyrn. 14.622> αἰθομένην ἀνάειρε: δόλῳ δ' ἐπέλασσεν ̓Αχαιοὺς
<quint. smyrn. 14.623> ἐλπομένους εὔορμον ἕδος λιμένων ἀφικέσθαι:
<quint. smyrn. 14.624> αἰνῶς γὰρ πέτρῃσι περὶ στυφελῇσι δάμησαν
<quint. smyrn. 14.625> αὐτῇς σὺν νήεσσι: κακῷ δ' ἔπι κύντερον ἄλγος
<quint. smyrn. 14.626> τλῆσαν ἀνιηρῇσι προσαγνύμενοι περὶ πέτρῃς
<quint. smyrn. 14.627> νυκτὶ θοῇ: παῦροι δὲ φύγον μόρον, οὕς τ' ἐσάωσεν
<quint. smyrn. 14.628> ἢ θεὸς ἢ δαίμων τις ἐπίρροθος: αὐτὰρ ̓Αθήνη
<quint. smyrn. 14.629> ἄλλοτε μὲν θυμῷ μέγ' ἐγήθεεν, ἄλλοτε δ' αὖτε
<quint. smyrn. 14.630> ἄχνυτ' ̓Οδυσσῆος πινυτόφρονος, οὕνεκ' ἔμελλε
<quint. smyrn. 14.631> πάσχειν ἄλγεα πολλὰ Ποσειδάωνος ὁμοκλῇ,
<quint. smyrn. 14.632> ὅς ῥα τότ' ἀκαμάτῃσι περὶ φρεσὶ πάγχυ μεγαίρων
<quint. smyrn. 14.633> τείχεσι καὶ πύργοισιν ἐϋσθενέων ̓Αργείων,
<quint. smyrn. 14.634> οὓς ἔκαμον Τρώων στυγερῆς ἔμεν ἄλκαρ ἀϋτῆς,
<quint. smyrn. 14.635> ἐσσυμένως μάλα πᾶσαν ἀνεπλήμμυρε θάλασσαν,
<quint. smyrn. 14.636> ὅσση ἀπ' Εὐξείνοιο κατέρχεται ̔Ελλήσποντον,
<quint. smyrn. 14.637> καί μιν ἐπ' ἠιόνας Τροίης βάλεν: ὗε δ' ὕπερθε
<quint. smyrn. 14.638> Ζεὺς ἐπίηρα φέρων ἐρικυδέϊ ̓Εννοσιγαίῳ:
<quint. smyrn. 14.639> οὐ μὴν οὐδ' ̔Εκάεργος ἄτερ καμάτοιο τέτυκτο,
<quint. smyrn. 14.640> ἀλλ' ἄρ' ἀπ' ̓Ιδαίων ὀρέων μάλα πάντα ῥέεθρα
<quint. smyrn. 14.641> εἰς ἕνα χῶρον ἄγεσκε, κατέκλυσε δ' ἔργου ̓Αχαιῶν:
<quint. smyrn. 14.642> ἐκλύσθη δὲ θάλασσα καὶ εἰσέτ' ἴσαν κελάδοντες
<quint. smyrn. 14.643> χείμαρροι ἀλεγεινὸν ἀεξόμενοι Διὸς ὄμβρῳ,
<quint. smyrn. 14.644> τοὺς μέλαν οἶδμ' ἀνέεργε πολυστόνου ̓Αμφιτρίτης
<quint. smyrn. 14.645> πόντον ἐπελθέμεναι, πρὶν τείχεα πάντ' ἀμαθῦναι
<quint. smyrn. 14.646> ἀργαλέως Δαναῶν: αὐτὸς δ' ἄρα γαῖαν ἔνερθε
<quint. smyrn. 14.647> ῥῆξε Ποσειδάων, ἀνὰ δ' ἔβλυσεν ἄσπετον ὕδωρ
<quint. smyrn. 14.648> ἰλύν τε ψάμαθόν τε: βίῃ δ' ἐλέλιξε κραταιῇ
<quint. smyrn. 14.649> Σίγεον: ἠιόνες δὲ μέγ' ἔβραχον ἠδὲ θέμεθλα
<quint. smyrn. 14.650> Δαρδανίης, καὶ ἄϊστον ὑποβρύχιόν τ' ἐκαλύφθη
<quint. smyrn. 14.651> ἕρκος ἀπειρέσιον, κατεδύσατο δ' ἔνδοθι γαίης
<quint. smyrn. 14.652> μακρὰ διισταμένης: ψάμαθος δ' ἔτι φαίνετο μούνη
<quint. smyrn. 14.653> χασσαμένου πόντου, καὶ ἀπ' ἀκτάων ἐριδούπων
<quint. smyrn. 14.654> νόσφιν ἀπ' αἰγιαλοῖο κατεκτάθη. ἀλλὰ τὰ μέν που
<quint. smyrn. 14.655> ἀθανάτων ἐτέλεσσε κακὸς νόος: οἱ δ' ἐνὶ νηυσὶν
<quint. smyrn. 14.656> ̓Αργεῖοι πλώεσκον, ὅσους διὰ χεῖμα κέδασσεν:
<quint. smyrn. 14.657> ἄλλῃ δ' ἄλλος ἵκανεν, ὅπῃ θεὸς ἦγεν ἕκαστον,
<quint. smyrn. 14.658> ὅσσοι ὑπὲρ πόντοιο λυγρὰς ὑπάλυξαν ἀέλλας.