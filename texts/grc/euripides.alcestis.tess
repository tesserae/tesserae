<eur. alc. 1> ̓͂Ω δώματ' ̓Αδμήτει', ἐν οἷς ἔτλην ἐγὼ
<eur. alc. 2> θῆσσαν τράπεζαν αἰνέσαι θεός περ ὤν.
<eur. alc. 3> Ζεὺς γὰρ κατακτὰς παῖδα τὸν ἐμὸν αἴτιος
<eur. alc. 4> ̓Ασκληπιόν, στέρνοισιν ἐμβαλὼν φλόγα:
<eur. alc. 5> οὗ δὴ χολωθεὶς τέκτονας Δίου πυρὸς
<eur. alc. 6> κτείνω Κύκλωπας: καί με θητεύειν πατὴρ
<eur. alc. 7> θνητῷ παρ' ἀνδρὶ τῶνδ' ἄποιν' ἠνάγκασεν.
<eur. alc. 8> ἐλθὼν δὲ γαῖαν τήνδ' ἐβουφόρβουν ξένῳ,
<eur. alc. 9> καὶ τόνδ' ἔσῳζον οἶκον ἐς τόδ' ἡμέρας.
<eur. alc. 10> ὁσίου γὰρ ἀνδρὸς ὅσιος ὢν ἐτύγχανον
<eur. alc. 11> παιδὸς Φέρητος, ὃν θανεῖν ἐρρυσάμην,
<eur. alc. 12> Μοίρας δολώσας: ᾔνεσαν δέ μοι θεαὶ
<eur. alc. 13> ̓́Αδμητον ̔́Αιδην τὸν παραυτίκ' ἐκφυγεῖν,
<eur. alc. 14> ἄλλον διαλλάξαντα τοῖς κάτω νεκρόν.
<eur. alc. 15> πάντας δ' ἐλέγξας καὶ διεξελθὼν φίλους,
<eur. alc. 16> [πατέρα γεραιάν θ' ἥ σφ' ἔτικτε μητέρα,]
<eur. alc. 17> οὐχ ηὗρε πλὴν γυναικὸς ὅστις ἤθελεν
<eur. alc. 18> θανὼν πρὸ κείνου μηκέτ' εἰσορᾶν φάος:
<eur. alc. 19> ἣ νῦν κατ' οἴκους ἐν χεροῖν βαστάζεται
<eur. alc. 20> ψυχορραγοῦσα: τῇδε γάρ σφ' ἐν ἡμέρᾳ
<eur. alc. 21> θανεῖν πέπρωται καὶ μεταστῆναι βίου.
<eur. alc. 22> ἐγὼ δέ, μὴ μίασμά μ' ἐν δόμοις κίχῃ,
<eur. alc. 23> λείπω μελάθρων τῶνδε φιλτάτην στέγην.
<eur. alc. 24> ἤδη δὲ τόνδε Θάνατον εἰσορῶ πέλας,
<eur. alc. 25> ἱερέα θανόντων, ὅς νιν εἰς ̔́Αιδου δόμους
<eur. alc. 26> μέλλει κατάξειν: συμμέτρως δ' ἀφίκετο,
<eur. alc. 27> φρουρῶν τόδ' ἦμαρ ᾧ θανεῖν αὐτὴν χρεών.
<eur. alc. 28> ἆ ἆ:
<eur. alc. 29> τί σὺ πρὸς μελάθροις; τί σὺ τῇδε πολεῖς,
<eur. alc. 30> Φοῖβ'; ἀδικεῖς αὖ τιμὰς ἐνέρων
<eur. alc. 31> ἀφοριζόμενος καὶ καταπαύων;
<eur. alc. 32> οὐκ ἤρκεσέ σοι μόρον ̓Αδμήτου
<eur. alc. 33> διακωλῦσαι, Μοίρας δολίῳ
<eur. alc. 34> σφήλαντι τέχνῃ; νῦν δ' ἐπὶ τῇδ' αὖ
<eur. alc. 35> χέρα τοξήρη φρουρεῖς ὁπλίσας,
<eur. alc. 36> ἣ τόδ' ὑπέστη, πόσιν ἐκλύσας'
<eur. alc. 37> αὐτὴ προθανεῖν Πελίου παῖς;
<eur. alc. 38> θάρσει: δίκην τοι καὶ λόγους κεδνοὺς ἔχω.
<eur. alc. 39> τί δῆτα τόξων ἔργον, εἰ δίκην ἔχεις;
<eur. alc. 40> σύνηθες αἰεὶ ταῦτα βαστάζειν ἐμοί.
<eur. alc. 41> καὶ τοῖσδέ γ' οἴκοις ἐκδίκως προσωφελεῖν.
<eur. alc. 42> φίλου γὰρ ἀνδρὸς συμφοραῖς βαρύνομαι.
<eur. alc. 43> καὶ νοσφιεῖς με τοῦδε δευτέρου νεκροῦ;
<eur. alc. 44> ἀλλ' οὐδ' ἐκεῖνον πρὸς βίαν ς' ἀφειλόμην.
<eur. alc. 45> πῶς οὖν ὑπὲρ γῆς ἐστι κοὐ κάτω χθονός;
<eur. alc. 46> δάμαρτ' ἀμείψας, ἣν σὺ νῦν ἥκεις μέτα.
<eur. alc. 47> κἀπάξομαί γε νερτέραν ὑπὸ χθόνα.
<eur. alc. 48> λαβὼν ἴθ': οὐ γὰρ οἶδ' ἂν εἰ πείσαιμί σε.
<eur. alc. 49> κτείνειν γ' ὃν ἂν χρῇ; τοῦτο γὰρ τετάγμεθα.
<eur. alc. 50> οὔκ, ἀλλὰ τοῖς μέλλουσι θάνατον ἀμβαλεῖν.
<eur. alc. 51> ἔχω λόγον δὴ καὶ προθυμίαν σέθεν.
<eur. alc. 52> ἔστ' οὖν ὅπως ̓́Αλκηστις ἐς γῆρας μόλοι;
<eur. alc. 53> οὐκ ἔστι: τιμαῖς κἀμὲ τέρπεσθαι δόκει.
<eur. alc. 54> οὔτοι πλέον γ' ἂν ἢ μίαν ψυχὴν λάβοις.
<eur. alc. 55> νέων φθινόντων μεῖζον ἄρνυμαι γέρας.
<eur. alc. 56> κἂν γραῦς ὄληται, πλουσίως ταφήσεται.
<eur. alc. 57> πρὸς τῶν ἐχόντων, Φοῖβε, τὸν νόμον τίθης.
<eur. alc. 58> πῶς εἶπας; ἀλλ' ἦ καὶ σοφὸς λέληθας ὤν;
<eur. alc. 59> ὠνοῖντ' ἂν οἷς πάρεστι γηραιοὶ θανεῖν.
<eur. alc. 60> οὔκουν δοκεῖ σοι τήνδε μοι δοῦναι χάριν.
<eur. alc. 61> οὐ δῆτ': ἐπίστασαι δὲ τοὺς ἐμοὺς τρόπους.
<eur. alc. 62> ἐχθρούς γε θνητοῖς καὶ θεοῖς στυγουμένους.
<eur. alc. 63> οὐκ ἂν δύναιο πάντ' ἔχειν ἃ μή σε δεῖ.
<eur. alc. 64> ἦ μὴν σὺ παύσῃ καίπερ ὠμὸς ὢν ἄγαν:
<eur. alc. 65> τοῖος Φέρητος εἶσι πρὸς δόμους ἀνὴρ
<eur. alc. 66> Εὐρυσθέως πέμψαντος ἵππειον μετὰ
<eur. alc. 67> ὄχημα Θρῄκης ἐκ τόπων δυσχειμέρων,
<eur. alc. 68> ὃς δὴ ξενωθεὶς τοῖσδ' ἐν ̓Αδμήτου δόμοις
<eur. alc. 69> βίᾳ γυναῖκα τήνδε ς' ἐξαιρήσεται.
<eur. alc. 70> κοὔθ' ἡ παρ' ἡμῶν σοι γενήσεται χάρις
<eur. alc. 71> δράσεις θ' ὁμοίως ταῦτ', ἀπεχθήσῃ τ' ἐμοί.
<eur. alc. 72> πόλλ' ἂν σὺ λέξας οὐδὲν ἂν πλέον λάβοις:
<eur. alc. 73> ἡ δ' οὖν γυνὴ κάτεισιν εἰς ̔́Αιδου δόμους.
<eur. alc. 74> στείχω δ' ἐπ' αὐτὴν ὡς κατάρξωμαι ξίφει:
<eur. alc. 75> ἱερὸς γὰρ οὗτος τῶν κατὰ χθονὸς θεῶν
<eur. alc. 76> ὅτου τόδ' ἔγχος κρατὸς ἁγνίσῃ τρίχα.
<eur. alc. 77> τί ποθ' ἡσυχία πρόσθεν μελάθρων;
<eur. alc. 78> τί σεσίγηται δόμος ̓Αδμήτου;
<eur. alc. 79> ἀλλ' οὐδὲ φίλων πέλας &λτ;ἔστ'&γτ; οὐδείς,
<eur. alc. 80> ὅστις ἂν εἴποι πότερον φθιμένην
<eur. alc. 81> χρὴ βασίλειαν πενθεῖν ἢ ζῶς'
<eur. alc. 82> ἔτι φῶς λεύσσει Πελίου τόδε παῖς
<eur. alc. 83> ̓́Αλκηστις, ἐμοὶ πᾶσί τ' ἀρίστη
<eur. alc. 84> δόξασα γυνὴ
<eur. alc. 85> πόσιν εἰς αὑτῆς γεγενῆσθαι.
<eur. alc. 86> κλύει τις ἢ στεναγμὸν ἢ
<eur. alc. 87> χειρῶν κτύπον κατὰ στέγας
<eur. alc. 88> ἢ γόον ὡς πεπραγμένων;
<eur. alc. 89> οὐ μὰν οὐδέ τις ἀμφιπόλων
<eur. alc. 90> στατίζεται ἀμφὶ πύλας.
<eur. alc. 91> εἰ γὰρ μετακοίμιος ἄτας,
<eur. alc. 92> ὦ Παιάν, φανείης.
<eur. alc. 93> οὔ τἂν φθιμένας γ' ἐσιώπων.
<eur. alc. 94> οὐ γὰρ δήπου
<eur. alc. 95> φροῦδός γε δόμων νέκυς ἤδη.
<eur. alc. 95> — πόθεν; οὐκ αὐχῶ. τί σε θαρσύνει;
<eur. alc. 96> — πῶς ἂν ἔρημον τάφον ̓́Αδμητος
<eur. alc. 97> κεδνῆς ἂν ἔπραξε γυναικός;
<eur. alc. 98> πυλῶν πάροιθε δ' οὐχ ὁρῶ
<eur. alc. 99> πηγαῖον ὡς νομίζεται
<eur. alc. 100> χέρνιβ' ἐπὶ φθιτῶν πύλαις.
<eur. alc. 101> χαίτα τ' οὔτις ἐπὶ προθύροις
<eur. alc. 102> τομαῖος, ὃ δὴ νεκύων
<eur. alc. 103> πένθει πρέπει, †οὐδὲ νεολαία†
<eur. alc. 104> δουπεῖ χεὶρ γυναικῶν.
<eur. alc. 105> καὶ μὰν τόδε κύριον ἦμαρ . . .
<eur. alc. 106> τί τόδ' αὐδάσεις;
<eur. alc. 107> ᾧ χρή σφε μολεῖν κατὰ γαίας.
<eur. alc. 108> — ἔθιγες ψυχῆς, ἔθιγες δὲ φρενῶν.
<eur. alc. 109> — χρὴ τῶν ἀγαθῶν διακναιομένων
<eur. alc. 110> πενθεῖν ὅστις
<eur. alc. 111> χρηστὸς ἀπ' ἀρχῆς νενόμισται.
<eur. alc. 112> ἀλλ' οὐδὲ ναυκληρίαν
<eur. alc. 113> ἔσθ' ὅποι τις αἴας
<eur. alc. 114> στείλας, ἢ Λυκίαν
<eur. alc. 115> εἴτ' ἐφ' ἕδρας ἀνύδρους ̓Αμμωνιάδας,
<eur. alc. 116> δυστάνου παραλύσαι
<eur. alc. 117> ψυχάν: μόρος γὰρ ἀπότομος
<eur. alc. 118> πλάθει. θεῶν δ' ἐπ' ἐσχάραν
<eur. alc. 120> οὐκέτ' ἔχω τίνα μηλοθύταν πορευθῶ.
<eur. alc. 121> μόνος δ' ἄν, εἰ φῶς τόδ' ἦν
<eur. alc. 122> ὄμμασιν δεδορκὼς
<eur. alc. 123> Φοίβου παῖς, προλιπεῖν
<eur. alc. 125> ἦνεν ἕδρας σκοτίους ̔́Αιδα τε πύλας:
<eur. alc. 126> δμαθέντας γὰρ ἀνίστα,
<eur. alc. 127> πρὶν αὐτὸν εἷλε διόβολον
<eur. alc. 128> πλῆκτρον πυρὸς κεραυνίου.
<eur. alc. 130> νῦν δὲ βίου τίν' ἔτ' ἐλπίδα προσδέχωμαι;
<eur. alc. 131> [πάντα γὰρ ἤδη †τετέλεσται βασιλεῦσιν†,
<eur. alc. 132> πάντων δὲ θεῶν ἐπὶ βωμοῖς
<eur. alc. 133> αἱμόρραντοι θυσίαι πλήρεις,
<eur. alc. 135> οὐδ' ἔστι κακῶν ἄκος οὐδέν.]
<eur. alc. 136> ἀλλ' ἥδ' ὀπαδῶν ἐκ δόμων τις ἔρχεται
<eur. alc. 137> δακρυρροοῦσα: τίνα τύχην ἀκούσομαι;
<eur. alc. 138> πενθεῖν μέν, εἴ τι δεσπόταισι τυγχάνει,
<eur. alc. 139> συγγνωστόν: εἰ δ' ἔτ' ἐστὶν ἔμψυχος γυνὴ
<eur. alc. 140> εἴτ' οὖν ὄλωλεν εἰδέναι βουλοίμεθ' ἄν.
<eur. alc. 141> καὶ ζῶσαν εἰπεῖν καὶ θανοῦσαν ἔστι σοι.
<eur. alc. 142> καὶ πῶς ἂν αὑτὸς κατθάνοι τε καὶ βλέποι;
<eur. alc. 143> ἤδη προνωπής ἐστι καὶ ψυχορραγεῖ.
<eur. alc. 146> ἐλπὶς μὲν οὐκέτ' ἐστὶ σῴζεσθαι βίον;
<eur. alc. 147> πεπρωμένη γὰρ ἡμέρα βιάζεται.
<eur. alc. 148> οὔκουν ἐπ' αὐτῇ πράσσεται τὰ πρόσφορα;
<eur. alc. 149> κόσμος γ' ἕτοιμος, ᾧ σφε συνθάψει πόσις.
<eur. alc. 144> ὦ τλῆμον, οἵας οἷος ὢν ἁμαρτάνεις.
<eur. alc. 145> οὔπω τόδ' οἶδε δεσπότης, πρὶν ἂν πάθῃ.
<eur. alc. 150> ἴστω νυν εὐκλεής γε κατθανουμένη
<eur. alc. 151> γυνή τ' ἀρίστη τῶν ὑφ' ἡλίῳ μακρῷ.
<eur. alc. 152> πῶς δ' οὐκ ἀρίστη; τίς δ' ἐναντιώσεται;
<eur. alc. 153> τί χρὴ λεγέσθαι τὴν ὑπερβεβλημένην
<eur. alc. 154> γυναῖκα; πῶς δ' ἂν μᾶλλον ἐνδείξαιτό τις
<eur. alc. 155> πόσιν προτιμῶς' ἢ θέλους' ὑπερθανεῖν;
<eur. alc. 156> καὶ ταῦτα μὲν δὴ πᾶς' ἐπίσταται πόλις:
<eur. alc. 157> ἃ δ' ἐν δόμοις ἔδρασε θαυμάσῃ κλύων.
<eur. alc. 158> ἐπεὶ γὰρ ᾔσθεθ' ἡμέραν τὴν κυρίαν
<eur. alc. 159> ἥκουσαν, ὕδασι ποταμίοις λευκὸν χρόα
<eur. alc. 160> ἐλούσατ', ἐκ δ' ἑλοῦσα κεδρίνων δόμων
<eur. alc. 161> ἐσθῆτα κόσμον τ' εὐπρεπῶς ἠσκήσατο,
<eur. alc. 162> καὶ στᾶσα πρόσθεν ̔Εστίας κατηύξατο:
<eur. alc. 163> Δέσποιν', ἐγὼ γὰρ ἔρχομαι κατὰ χθονός,
<eur. alc. 164> πανύστατόν σε προσπίτνους' αἰτήσομαι,
<eur. alc. 165> τέκν' ὀρφανεῦσαι τἀμά: καὶ τῷ μὲν φίλην
<eur. alc. 166> σύζευξον ἄλοχον, τῇ δὲ γενναῖον πόσιν:
<eur. alc. 167> μηδ' ὥσπερ αὐτῶν ἡ τεκοῦς' ἀπόλλυμαι
<eur. alc. 168> θανεῖν ἀώρους παῖδας, ἀλλ' εὐδαίμονας
<eur. alc. 169> ἐν γῇ πατρῴᾳ τερπνὸν ἐκπλῆσαι βίον.
<eur. alc. 170> πάντας δὲ βωμούς, οἳ κατ' ̓Αδμήτου δόμους,
<eur. alc. 171> προσῆλθε κἀξέστεψε καὶ προσηύξατο,
<eur. alc. 172> πτόρθων ἀποσχίζουσα μυρσίνης φόβην,
<eur. alc. 173> ἄκλαυτος ἀστένακτος, οὐδὲ τοὐπιὸν
<eur. alc. 174> κακὸν μεθίστη χρωτὸς εὐειδῆ φύσιν.
<eur. alc. 175> κἄπειτα θάλαμον ἐσπεσοῦσα καὶ λέχος
<eur. alc. 176> ἐνταῦθα δὴ 'δάκρυσε καὶ λέγει τάδε:
<eur. alc. 177> ̓͂Ω λέκτρον, ἔνθα παρθένει' ἔλυς' ἐγὼ
<eur. alc. 178> κορεύματ' ἐκ τοῦδ' ἀνδρός, οὗ θνῄσκω πάρος,
<eur. alc. 179> χαῖρ': οὐ γὰρ ἐχθαίρω ς': ἀπώλεσας δέ με
<eur. alc. 180> μόνον: προδοῦναι γάρ ς' ὀκνοῦσα καὶ πόσιν
<eur. alc. 181> θνῄσκω. σὲ δ' ἄλλη τις γυνὴ κεκτήσεται,
<eur. alc. 182> σώφρων μὲν οὐκ ἂν μᾶλλον, εὐτυχὴς δ' ἴσως.
<eur. alc. 183> κυνεῖ δὲ προσπίτνουσα, πᾶν δὲ δέμνιον
<eur. alc. 184> ὀφθαλμοτέγκτῳ δεύεται πλημμυρίδι.
<eur. alc. 185> ἐπεὶ δὲ πολλῶν δακρύων εἶχεν κόρον,
<eur. alc. 186> στείχει προνωπὴς ἐκπεσοῦσα δεμνίων,
<eur. alc. 187> καὶ πολλὰ θαλάμων ἐξιοῦς' ἐπεστράφη
<eur. alc. 188> κἄρριψεν αὑτὴν αὖθις ἐς κοίτην πάλιν.
<eur. alc. 189> παῖδες δὲ πέπλων μητρὸς ἐξηρτημένοι
<eur. alc. 190> ἔκλαιον: ἡ δὲ λαμβάνους' ἐς ἀγκάλας
<eur. alc. 191> ἠσπάζετ' ἄλλοτ' ἄλλον ὡς θανουμένη.
<eur. alc. 192> πάντες δ' ἔκλαιον οἰκέται κατὰ στέγας
<eur. alc. 193> δέσποιναν οἰκτίροντες, ἡ δὲ δεξιὰν
<eur. alc. 194> προύτειν' ἑκάστῳ, κοὔτις ἦν οὕτω κακὸς
<eur. alc. 195> ὃν οὐ προσεῖπε καὶ προσερρήθη πάλιν.
<eur. alc. 196> τοιαῦτ' ἐν οἴκοις ἐστὶν ̓Αδμήτου κακά.
<eur. alc. 197> καὶ κατθανών τἂν ᾤχετ', ἐκφυγὼν δ' ἔχει
<eur. alc. 198> τοσοῦτον ἄλγος, οὔποθ' οὗ λελήσεται.
<eur. alc. 199> ἦ που στενάζει τοισίδ' ̓́Αδμητος κακοῖς,
<eur. alc. 200> ἐσθλῆς γυναικὸς εἰ στερηθῆναί σφε χρή;
<eur. alc. 201> κλαίει γ' ἄκοιτιν ἐν χεροῖν φίλην ἔχων,
<eur. alc. 202> καὶ μὴ προδοῦναι λίσσεται, τἀμήχανα
<eur. alc. 203> ζητῶν: φθίνει γὰρ καὶ μαραίνεται νόσῳ.
<eur. alc. 204> παρειμένη δέ, χειρὸς ἄθλιον βάρος,
<eur. alc. 205> &λτ;κεῖται, τὸ σῶμα δ' οὐκέτ' ὀρθῶσαι σθένει.&γτ;
<eur. alc. 205> ὅμως δέ, καίπερ σμικρὸν ἐμπνέους' ἔτι,
<eur. alc. 206> βλέψαι πρὸς αὐγὰς βούλεται τὰς ἡλίου
<eur. alc. 207> ὡς οὔποτ' αὖθις, ἀλλὰ νῦν πανύστατον
<eur. alc. 208> [ἀκτῖνα κύκλον θ' ἡλίου προσόψεται].
<eur. alc. 209> ἀλλ' εἶμι καὶ σὴν ἀγγελῶ παρουσίαν:
<eur. alc. 210> οὐ γάρ τι πάντες εὖ φρονοῦσι κοιράνοις,
<eur. alc. 211> ὥστ' ἐν κακοῖσιν εὐμενεῖς παρεστάναι:
<eur. alc. 212> σὺ δ' εἶ παλαιὸς δεσπόταις ἐμοῖς φίλος.
<eur. alc. 213> ἰὼ Ζεῦ, τίς ἂν πᾷ πόρος κακῶν
<eur. alc. 214> γένοιτο καὶ λύσις τύχας
<eur. alc. 215> ἃ πάρεστι κοιράνοις;
<eur. alc. 215> &λτ;αἰαῖ&γτ;: εἶσί τις; ἦ
<eur. alc. 216> τέμω τρίχα, καὶ μέλανα
<eur. alc. 217> στολμὸν πέπλων ἀμφιβαλώμεθ' ἤδη;
<eur. alc. 218> δῆλα μέν, φίλοι, δῆλά γ', ἀλλ' ὅμως
<eur. alc. 219> θεοῖσιν εὐχώμεσθα: θεῶν δύναμις μεγίστα.
<eur. alc. 220> ὦναξ Παιάν,
<eur. alc. 221> ἔξευρε μηχανάν τιν' ̓Αδμήτῳ κακῶν.
<eur. alc. 222> πόριζε δὴ πόριζε: καὶ
<eur. alc. 223> πάρος γάρ &λτ;τι&γτ; τῷδ' ἐφηῦρες καὶ νῦν
<eur. alc. 224> λυτήριος ἐκ θανάτου
<eur. alc. 225> γενοῦ, φόνιον δ' ἀπόπαυσον ̔́Αιδαν.
<eur. alc. 226> παπαῖ &λτ;φεῦ, παπαῖ φεῦ: ἰὼ ἰώ,&γτ;
<eur. alc. 227> ὦ παῖ Φέρητος, οἷ' ἔπρα-
<eur. alc. 228> ξας δάμαρτος σᾶς στερείς.
<eur. alc. 229> αἰαῖ: ἄξια καὶ
<eur. alc. 230> σφαγᾶς τάδε, καὶ πλέον ἢ
<eur. alc. 231> βρόχῳ δέραν οὐρανίῳ πελάσσαι.
<eur. alc. 230> τὰν γὰρ οὐ φίλαν ἀλλὰ φιλτάταν
<eur. alc. 231> γυναῖκα κατθανοῦσαν ἐν ἄματι τῷδ' ἐπόψῃ.
<eur. alc. 232> ἰδοὺ ἰδού,
<eur. alc. 233> ἅδ' ἐκ δόμων δὴ καὶ πόσις πορεύεται.
<eur. alc. 234> βόασον ὦ στέναξον ὦ
<eur. alc. 235> Φεραία χθών, τὰν ἀρίσταν &λτ;πασᾶν&γτ;
<eur. alc. 236> γυναῖκα μαραινομέναν
<eur. alc. 237> νόσῳ κατὰ γᾶς χθόνιον παρ' ̔́Αιδαν.
<eur. alc. 238> οὔποτε φήσω γάμον εὐφραίνειν
<eur. alc. 239> πλέον ἢ λυπεῖν, τοῖς τε πάροιθεν
<eur. alc. 240> τεκμαιρόμενος καὶ τάσδε τύχας
<eur. alc. 241> λεύσσων βασιλέως, ὅστις ἀρίστης
<eur. alc. 242> ἀπλακὼν ἀλόχου τῆσδ' ἀβίωτον
<eur. alc. 243> τὸν ἔπειτα χρόνον βιοτεύσει.
<eur. alc. 244> ̔́Αλιε καὶ φάος ἁμέρας
<eur. alc. 245> οὐράνιαί τε δῖναι νεφέλας δρομαίου
<eur. alc. 246> ὁρᾷ σὲ κἀμέ, δύο κακῶς πεπραγότας,
<eur. alc. 247> οὐδὲν θεοὺς δράσαντας ἀνθ' ὅτου θανῇ.
<eur. alc. 248> γαῖά τε καὶ μελάθρων στέγαι
<eur. alc. 249> νυμφίδιοί τε κοῖται πατρίας ̓Ιωλκοῦ.
<eur. alc. 250> ἔπαιρε σαυτήν, ὦ τάλαινα, μὴ προδῷς:
<eur. alc. 251> λίσσου δὲ τοὺς κρατοῦντας οἰκτῖραι θεούς.
<eur. alc. 252> ὁρῶ δίκωπον ὁρῶ σκάφος ἐν
<eur. alc. 253> λίμνᾳ: νεκύων δὲ πορθμεὺς
<eur. alc. 254> ἔχων χέρ' ἐπὶ κοντῷ Χάρων
<eur. alc. 255> μ' ἤδη καλεῖ: Τί μέλλεις;
<eur. alc. 256> ἐπείγου: σὺ κατείργεις. τάδε τοί
<eur. alc. 256b> με σπερχόμενος ταχύνει.
<eur. alc. 257> οἴμοι: πικράν γε τήνδε μοι ναυκληρίαν
<eur. alc. 258> ἔλεξας. ὦ δύσδαιμον, οἷα πάσχομεν.
<eur. alc. 259> ἄγει μ' ἄγει τις: ἄγει μέ τις （οὐχ
<eur. alc. 260> ὁρᾷς;） νεκύων ἐς αὐλάν,
<eur. alc. 261> ὑπ' ὀφρύσι κυαναυγέσι
<eur. alc. 262> βλέπων πτερωτός ̔́Αιδας.
<eur. alc. 263> τί ῥέξεις; ἄφες. οἵαν ὁδὸν ἁ
<eur. alc. 263b> δειλαιοτάτα προβαίνω.
<eur. alc. 264> οἰκτρὰν φίλοισιν, ἐκ δὲ τῶν μάλιστ' ἐμοὶ
<eur. alc. 265> καὶ παισίν, οἷς δὴ πένθος ἐν κοινῷ τόδε.
<eur. alc. 266> μέθετε μέθετέ μ' ἤδη:
<eur. alc. 267> κλίνατ', οὐ σθένω ποσίν.
<eur. alc. 268> πλησίον ̓Αί̈δας,
<eur. alc. 269> σκότια δ' ἐπ' ὄσσοισι νὺξ ἐφέρπει.
<eur. alc. 270> τέκνα τέκν' οὐκέτ' οὐκέτ' ἔστι δὴ σφῷν μάτηρ.
<eur. alc. 271> χαίροντες, ὦ τέκνα, τόδε φάος ὁρῷτον.
<eur. alc. 272> οἴμοι: τόδ' ἔπος λυπρὸν ἀκούειν
<eur. alc. 273> καὶ παντὸς ἐμοὶ θανάτου μεῖζον.
<eur. alc. 275> μὴ πρός σε θεῶν τλῇς με προδοῦναι,
<eur. alc. 276> μὴ πρὸς παίδων οὓς ὀρφανιεῖς,
<eur. alc. 276b> ἀλλ' ἄνα, τόλμα.
<eur. alc. 277> σοῦ γὰρ φθιμένης οὐκέτ' ἂν εἴην:
<eur. alc. 278> ἐν σοὶ δ' ἐσμὲν καὶ ζῆν καὶ μή:
<eur. alc. 279> σὴν γὰρ φιλίαν σεβόμεσθα.
<eur. alc. 280> ̓́Αδμηθ', ὁρᾷς γὰρ τἀμὰ πράγμαθ' ὡς ἔχει,
<eur. alc. 281> λέξαι θέλω σοι πρὶν θανεῖν ἃ βούλομαι.
<eur. alc. 282> ἐγώ σε πρεσβεύουσα κἀντὶ τῆς ἐμῆς
<eur. alc. 283> ψυχῆς καταστήσασα φῶς τόδ' εἰσορᾶν
<eur. alc. 284> θνῄσκω, παρόν μοι μὴ θανεῖν ὑπὲρ σέθεν,
<eur. alc. 285> ἀλλ' ἄνδρα τε σχεῖν Θεσσαλῶν ὃν ἤθελον
<eur. alc. 286> καὶ δῶμα ναίειν ὄλβιον τυραννίδι.
<eur. alc. 287> κοὐκ ἠθέλησα ζῆν ἀποσπασθεῖσα σοῦ
<eur. alc. 288> σὺν παισὶν ὀρφανοῖσιν, οὐδ' ἐφεισάμην
<eur. alc. 289> ἥβης, ἔχους' ἐν οἷς ἐτερπόμην ἐγώ.
<eur. alc. 290> καίτοι ς' ὁ φύσας χἠ τεκοῦσα προύδοσαν,
<eur. alc. 291> καλῶς μὲν αὐτοῖς †κατθανεῖν ἧκον† βίου,
<eur. alc. 292> καλῶς δὲ σῶσαι παῖδα κεὐκλεῶς θανεῖν.
<eur. alc. 293> μόνος γὰρ αὐτοῖς ἦσθα, κοὔτις ἐλπὶς ἦν
<eur. alc. 294> σοῦ κατθανόντος ἄλλα φιτύσειν τέκνα.
<eur. alc. 295> κἀγώ τ' ἂν ἔζων καὶ σὺ τὸν λοιπὸν χρόνον,
<eur. alc. 296> κοὐκ ἂν μονωθεὶς σῆς δάμαρτος ἔστενες
<eur. alc. 297> καὶ παῖδας ὠρφάνευες. ἀλλὰ ταῦτα μὲν
<eur. alc. 298> θεῶν τις ἐξέπραξεν ὥσθ' οὕτως ἔχειν.
<eur. alc. 299> εἶεν: σύ νύν μοι τῶνδ' ἀπόμνησαι χάριν:
<eur. alc. 300> αἰτήσομαι γάρ ς' ἀξίαν μὲν οὔποτε
<eur. alc. 301> （ψυχῆς γὰρ οὐδέν ἐστι τιμιώτερον）,
<eur. alc. 302> δίκαια δ', ὡς φήσεις σύ: τούσδε γὰρ φιλεῖς
<eur. alc. 303> οὐχ ἧσσον ἢ 'γὼ παῖδας, εἴπερ εὖ φρονεῖς:
<eur. alc. 304> τούτους ἀνάσχου δεσπότας ἐμῶν δόμων
<eur. alc. 305> καὶ μὴ 'πιγήμῃς τοῖσδε μητρυιὰν τέκνοις,
<eur. alc. 306> ἥτις κακίων οὖς' ἐμοῦ γυνὴ φθόνῳ
<eur. alc. 307> τοῖς σοῖσι κἀμοῖς παισὶ χεῖρα προσβαλεῖ.
<eur. alc. 308> μὴ δῆτα δράσῃς ταῦτά γ', αἰτοῦμαί ς' ἐγώ.
<eur. alc. 309> ἐχθρὰ γὰρ ἡ 'πιοῦσα μητρυιὰ τέκνοις
<eur. alc. 310> τοῖς πρόσθ', ἐχίδνης οὐδὲν ἠπιωτέρα.
<eur. alc. 311> καὶ παῖς μὲν ἄρσην πατέρ' ἔχει πύργον μέγαν
<eur. alc. 312> [ὃν καὶ προσεῖπε καὶ προσερρήθη πάλιν]:
<eur. alc. 313> σὺ δ', ὦ τέκνον μοι, πῶς κορευθήσῃ καλῶς;
<eur. alc. 314> ποίας τυχοῦσα συζύγου τῷ σῷ πατρί;
<eur. alc. 315> μή σοί τιν' αἰσχρὰν προσβαλοῦσα κληδόνα
<eur. alc. 316> ἥβης ἐν ἀκμῇ σοὺς διαφθείρῃ γάμους.
<eur. alc. 317> οὐ γάρ σε μήτηρ οὔτε νυμφεύσει ποτὲ
<eur. alc. 318> οὔτ' ἐν τόκοισι σοῖσι θαρσυνεῖ, τέκνον,
<eur. alc. 319> παροῦς', ἵν' οὐδὲν μητρὸς εὐμενέστερον.
<eur. alc. 320> δεῖ γὰρ θανεῖν με: καὶ τόδ' οὐκ ἐς αὔριον
<eur. alc. 321> οὐδ' ἐς τρίτην μοι †μηνὸς† ἔρχεται κακόν,
<eur. alc. 322> ἀλλ' αὐτίκ' ἐν τοῖς οὐκέτ' οὖσι λέξομαι.
<eur. alc. 323> χαίροντες εὐφραίνοισθε: καὶ σοὶ μέν, πόσι,
<eur. alc. 324> γυναῖκ' ἀρίστην ἔστι κομπάσαι λαβεῖν,
<eur. alc. 325> ὑμῖν δέ, παῖδες, μητρὸς ἐκπεφυκέναι.
<eur. alc. 326> θάρσει: πρὸ τούτου γὰρ λέγειν οὐχ ἅζομαι:
<eur. alc. 327> δράσει τάδ', εἴπερ μὴ φρενῶν ἁμαρτάνει.
<eur. alc. 328> ἔσται τάδ', ἔσται, μὴ τρέσῃς: ἐπεὶ ς' ἐγὼ
<eur. alc. 329> καὶ ζῶσαν εἶχον, καὶ θανοῦς' ἐμὴ γυνὴ
<eur. alc. 330> μόνη κεκλήσῃ, κοὔτις ἀντὶ σοῦ ποτε
<eur. alc. 331> τόνδ' ἄνδρα νύμφη Θεσσαλὶς προσφθέγξεται.
<eur. alc. 332> οὐκ ἔστιν οὕτως οὔτε πατρὸς εὐγενοῦς
<eur. alc. 333> οὔτ' εἶδος ἄλλως ἐκπρεπεστάτη γυνή.
<eur. alc. 334> ἅλις δὲ παίδων: τῶνδ' ὄνησιν εὔχομαι
<eur. alc. 335> θεοῖς γενέσθαι: σοῦ γὰρ οὐκ ὠνήμεθα.
<eur. alc. 336> οἴσω δὲ πένθος οὐκ ἐτήσιον τὸ σὸν
<eur. alc. 337> ἀλλ' ἔστ' ἂν αἰὼν οὑμὸς ἀντέχῃ, γύναι,
<eur. alc. 338> στυγῶν μὲν ἥ μ' ἔτικτεν, ἐχθαίρων δ' ἐμὸν
<eur. alc. 339> πατέρα: λόγῳ γὰρ ἦσαν οὐκ ἔργῳ φίλοι.
<eur. alc. 340> σὺ δ' ἀντιδοῦσα τῆς ἐμῆς τὰ φίλτατα
<eur. alc. 341> ψυχῆς ἔσωσας. ἆρά μοι στένειν πάρα
<eur. alc. 342> τοιᾶσδ' ἁμαρτάνοντι συζύγου σέθεν;
<eur. alc. 343> παύσω δὲ κώμους συμποτῶν θ' ὁμιλίας
<eur. alc. 344> στεφάνους τε μοῦσάν θ' ἣ κατεῖχ' ἐμοὺς δόμους.
<eur. alc. 345> οὐ γάρ ποτ' οὔτ' ἂν βαρβίτου θίγοιμ' ἔτι
<eur. alc. 346> οὔτ' ἂν φρέν' ἐξάραιμι πρὸς Λίβυν λακεῖν
<eur. alc. 347> αὐλόν: σὺ γάρ μου τέρψιν ἐξείλου βίου.
<eur. alc. 348> σοφῇ δὲ χειρὶ τεκτόνων δέμας τὸ σὸν
<eur. alc. 349> εἰκασθὲν ἐν λέκτροισιν ἐκταθήσεται,
<eur. alc. 350> ᾧ προσπεσοῦμαι καὶ περιπτύσσων χέρας
<eur. alc. 351> ὄνομα καλῶν σὸν τὴν φίλην ἐν ἀγκάλαις
<eur. alc. 352> δόξω γυναῖκα καίπερ οὐκ ἔχων ἔχειν:
<eur. alc. 353> ψυχρὰν μέν, οἶμαι, τέρψιν, ἀλλ' ὅμως βάρος
<eur. alc. 354> ψυχῆς ἀπαντλοίην ἄν. ἐν δ' ὀνείρασιν
<eur. alc. 355> φοιτῶσά μ' εὐφραίνοις ἄν: ἡδὺ γὰρ φίλους
<eur. alc. 356> κἀν νυκτὶ λεύσσειν, ὅντιν' ἂν παρῇ χρόνον.
<eur. alc. 357> εἰ δ' ̓Ορφέως μοι γλῶσσα καὶ μέλος παρῆν,
<eur. alc. 358> ὥστ' ἢ κόρην Δήμητρος ἢ κείνης πόσιν
<eur. alc. 359> ὕμνοισι κηλήσαντά ς' ἐξ ̔́Αιδου λαβεῖν,
<eur. alc. 360> κατῆλθον ἄν, καί μ' οὔθ' ὁ Πλούτωνος κύων
<eur. alc. 361> οὔθ' οὑπὶ κώπῃ ψυχοπομπὸς ἂν Χάρων
<eur. alc. 362> ἔσχον, πρὶν ἐς φῶς σὸν καταστῆσαι βίον.
<eur. alc. 363> ἀλλ' οὖν ἐκεῖσε προσδόκα μ', ὅταν θάνω,
<eur. alc. 364> καὶ δῶμ' ἑτοίμαζ', ὡς συνοικήσουσά μοι.
<eur. alc. 365> ἐν ταῖσιν αὐταῖς γάρ μ' ἐπισκήψω κέδροις
<eur. alc. 366> σοὶ τούσδε θεῖναι πλευρά τ' ἐκτεῖναι πέλας
<eur. alc. 367> πλευροῖσι τοῖς σοῖς: μηδὲ γὰρ θανών ποτε
<eur. alc. 368> σοῦ χωρὶς εἴην τῆς μόνης πιστῆς ἐμοί.
<eur. alc. 369> καὶ μὴν ἐγώ σοι πένθος ὡς φίλος φίλῳ
<eur. alc. 370> λυπρὸν συνοίσω τῆσδε: καὶ γὰρ ἀξία.
<eur. alc. 371> ὦ παῖδες, αὐτοὶ δὴ τάδ' εἰσηκούσατε
<eur. alc. 372> πατρὸς λέγοντος μὴ γαμεῖν ἄλλην ποτὲ
<eur. alc. 373> γυναῖκ' ἐφ' ὑμῖν μηδ' ἀτιμάσειν ἐμέ.
<eur. alc. 374> καὶ νῦν γέ φημι καὶ τελευτήσω τάδε.
<eur. alc. 375> ἐπὶ τοῖσδε παῖδας χειρὸς ἐξ ἐμῆς δέχου.
<eur. alc. 376> δέχομαι, φίλον γε δῶρον ἐκ φίλης χερός.
<eur. alc. 377> σύ νυν γενοῦ τοῖσδ' ἀντ' ἐμοῦ μήτηρ τέκνοις.
<eur. alc. 378> πολλή μ' ἀνάγκη, σοῦ γ' ἀπεστερημένοις.
<eur. alc. 379> ὦ τέκν', ὅτε ζῆν χρῆν μ', ἀπέρχομαι κάτω.
<eur. alc. 380> οἴμοι, τί δράσω δῆτα σοῦ μονούμενος;
<eur. alc. 381> χρόνος μαλάξει ς': οὐδέν ἐσθ' ὁ κατθανών.
<eur. alc. 382> ἄγου με σὺν σοί, πρὸς θεῶν, ἄγου κάτω.
<eur. alc. 383> ἀρκοῦμεν ἡμεῖς οἱ προθνῄσκοντες σέθεν.
<eur. alc. 384> ὦ δαῖμον, οἵας συζύγου μ' ἀποστερεῖς.
<eur. alc. 385> καὶ μὴν σκοτεινὸν ὄμμα μου βαρύνεται.
<eur. alc. 386> ἀπωλόμην ἄρ', εἴ με δὴ λείψεις, γύναι.
<eur. alc. 387> ὡς οὐκέτ' οὖσαν οὐδὲν ἂν λέγοις ἐμέ.
<eur. alc. 388> ὄρθου πρόσωπον, μὴ λίπῃς παῖδας σέθεν.
<eur. alc. 389> οὐ δῆθ' ἑκοῦσά γ': ἀλλὰ χαίρετ', ὦ τέκνα.
<eur. alc. 390> βλέψον πρὸς αὐτούς, βλέψον.
<eur. alc. 391> οὐδέν εἰμ' ἔτι.
<eur. alc. 392> τί δρᾷς; προλείπεις;
<eur. alc. 393> χαῖρ'.
<eur. alc. 394> ἀπωλόμην τάλας.
<eur. alc. 395> βέβηκεν, οὐκέτ' ἔστιν ̓Αδμήτου γυνή.
<eur. alc. 396> ἰώ μοι τύχας. μαῖα δὴ κάτω
<eur. alc. 395> βέβακεν, οὐκέτ' ἔστιν, ὦ πάτερ, ὑφ' ἁλίῳ,
<eur. alc. 396> προλιποῦσα δ' ἐμὸν βίον ὠρφάνισεν τλάμων.
<eur. alc. 397> †ἴδε γὰρ ἴδε βλέφαρον καὶ†
<eur. alc. 398> παρατόνους χέρας.
<eur. alc. 399> ὑπάκουσον ἄκουσον, ὦ
<eur. alc. 400> μᾶτερ, ἀντιάζω.
<eur. alc. 401> ἐγώ ς' ἐγώ,
<eur. alc. 401b> μᾶτερ, &λτ;μᾶτερ,&γτ; ὁ σὸς
<eur. alc. 402> ποτὶ σοῖσι πίτνων καλοῦ-
<eur. alc. 403> μαι στόμασιν νεοσσός.
<eur. alc. 404> τὴν οὐ κλύουσαν οὐδ' ὁρῶσαν: ὥστ' ἐγὼ
<eur. alc. 405> καὶ σφὼ βαρείᾳ συμφορᾷ πεπλήγμεθα.
<eur. alc. 406> νέος ἐγώ, πάτερ, λείπομαι φίλας
<eur. alc. 407> μονόστολός τε ματρός: ὦ σχέτλια δὴ παθὼν
<eur. alc. 410> ἐγὼ ἔργ' ἃ σὺ σύγκασί μοι συνέτλας κούρα.
<eur. alc. 412> . . . ὦ πάτερ,
<eur. alc. 411b> ἀνόνατ' ἀνόνατ' ἐνύμ-
<eur. alc. 412> φευσας οὐδὲ γήρως
<eur. alc. 412b> ἔβας τέλος
<eur. alc. 413> σὺν τᾷδ': ἔφθιτο γὰρ
<eur. alc. 414> πάρος: οἰχομένας δὲ σοῦ,
<eur. alc. 415> μᾶτερ, ὄλωλεν οἶκος.
<eur. alc. 416> ̓́Αδμητ', ἀνάγκη τάσδε συμφορὰς φέρειν:
<eur. alc. 417> οὐ γάρ τι πρῶτος οὐδὲ λοίσθιος βροτῶν
<eur. alc. 418> γυναικὸς ἐσθλῆς ἤμπλακες: γίγνωσκε δὲ
<eur. alc. 419> ὡς πᾶσιν ἡμῖν κατθανεῖν ὀφείλεται.
<eur. alc. 420> ἐπίσταμαί τοι, κοὐκ ἄφνω κακὸν τόδε
<eur. alc. 421> προσέπτατ': εἰδὼς δ' αὔτ' ἐτειρόμην πάλαι.
<eur. alc. 422> ἀλλ', ἐκφορὰν γὰρ τοῦδε θήσομαι νεκροῦ,
<eur. alc. 423> πάρεστε καὶ μένοντες ἀντηχήσατε
<eur. alc. 424> παιᾶνα τῷ κάτωθεν ἄσπονδον θεῷ.
<eur. alc. 425> πᾶσιν δὲ Θεσσαλοῖσιν ὧν ἐγὼ κρατῶ
<eur. alc. 426> πένθους γυναικὸς τῆσδε κοινοῦσθαι λέγω
<eur. alc. 427> κουρᾷ ξυρήκει καὶ μελαμπέπλῳ στολῇ:
<eur. alc. 428> τέθριππά θ' οἳ ζεύγνυσθε καὶ μονάμπυκας
<eur. alc. 429> πώλους, σιδήρῳ τέμνετ' αὐχένων φόβην.
<eur. alc. 430> αὐλῶν δὲ μὴ κατ' ἄστυ, μὴ λύρας κτύπος
<eur. alc. 431> ἔστω σελήνας δώδεκ' ἐκπληρουμένας.
<eur. alc. 432> οὐ γάρ τιν' ἄλλον φίλτερον θάψω νεκρὸν
<eur. alc. 433> τοῦδ' οὐδ' ἀμείνον' εἰς ἔμ': ἀξία δέ μοι
<eur. alc. 434> τιμῆς, ἐπεὶ τέθνηκεν ἀντ' ἐμοῦ μόνη.
<eur. alc. 435> ὦ Πελίου θύγατερ,
<eur. alc. 436> χαίρουσά μοι εἰν ̓Αί̈δα δόμοισιν
<eur. alc. 437> τὸν ἀνάλιον οἶκον οἰκετεύοις.
<eur. alc. 438> ἴστω δ' ̓Αί̈δας ὁ μελαγχαί-
<eur. alc. 439> τας θεὸς ὅς τ' ἐπὶ κώπᾳ
<eur. alc. 440> πηδαλίῳ τε γέρων
<eur. alc. 441> νεκροπομπὸς ἵζει
<eur. alc. 442> πολὺ δὴ πολὺ δὴ γυναῖκ' ἀρίσταν
<eur. alc. 443> λίμναν ̓Αχεροντίαν πορεύ-
<eur. alc. 444> σας ἐλάτᾳ δικώπῳ.
<eur. alc. 445> πολλά σε μουσοπόλοι
<eur. alc. 446> μέλψουσι καθ' ἑπτάτονόν τ' ὀρείαν
<eur. alc. 447> χέλυν ἔν τ' ἀλύροις κλέοντες ὕμνοις,
<eur. alc. 448> Σπάρτᾳ κυκλὰς ἁνίκα Καρνεί-
<eur. alc. 449> ου περινίσεται ὥρα
<eur. alc. 450> μηνός, ἀειρομένας
<eur. alc. 451> παννύχου σελάνας,
<eur. alc. 452> λιπαραῖσί τ' ἐν ὀλβίαις ̓Αθάναις.
<eur. alc. 453> τοίαν ἔλιπες θανοῦσα μολ-
<eur. alc. 454> πὰν μελέων ἀοιδοῖς.
<eur. alc. 455> εἴθ' ἐπ' ἐμοὶ μὲν εἴη,
<eur. alc. 456> δυναίμαν δέ σε πέμ-
<eur. alc. 457> ψαι φάος ἐξ ̓Αί̈δα τεράμνων
<eur. alc. 458> Κωκυτοῦ τε ῥεέθρων
<eur. alc. 459> ποταμίᾳ νερτέρᾳ τε κώπᾳ.
<eur. alc. 460> σὺ γάρ, ὦ μόνα ὦ φίλα γυναικῶν,
<eur. alc. 461> σὺ τὸν αὑτᾶς ἔτλας
<eur. alc. 462> πόσιν ἀντὶ σᾶς ἀμεῖψαι
<eur. alc. 463> ψυχᾶς ἐξ ̔́Αιδα. κούφα σοι
<eur. alc. 464> χθὼν ἐπάνωθε πέσοι, γύναι. εἰ δέ τι
<eur. alc. 465> καινὸν ἕλοιτο πόσις λέχος, ἦ μάλ' ἂν
<eur. alc. 465> ἔμοιγ' ἂν εἴη στυγη-
<eur. alc. 465b> θεὶς τέκνοις τε τοῖς σοῖς.
<eur. alc. 466> ματέρος οὐ θελούσας
<eur. alc. 467> πρὸ παιδὸς χθονὶ κρύ-
<eur. alc. 468> ψαι δέμας, οὐδὲ πατρὸς γεραιοῦ . . .
<eur. alc. 470> ὃν ἔτεκον δ', οὐκ ἔτλαν ῥύεσθαι,
<eur. alc. 470> σχετλίω, πολιὰν ἔχοντε χαίταν.
<eur. alc. 471> σὺ δ' ἐν ἥβᾳ νέα νέου
<eur. alc. 472> προθανοῦσα φωτὸς οἴχῃ.
<eur. alc. 473> τοιαύτας εἴη μοι κῦρσαι
<eur. alc. 474> συνδυάδος φιλίας ἀλόχου, τὸ γὰρ
<eur. alc. 475> ἐν βιότῳ σπάνιον μέρος: ἦ γὰρ ἂν
<eur. alc. 475> ἔμοιγ' ἄλυπος δι' αἰ-
<eur. alc. 476> ῶνος ἂν ξυνείη.
<eur. alc. 477> ξένοι, Φεραίας τῆσδε κωμῆται χθονός,
<eur. alc. 478> ̓́Αδμητον ἐν δόμοισιν ἆρα κιγχάνω;
<eur. alc. 479> ἔστ' ἐν δόμοισι παῖς Φέρητος, ̔Ηράκλεις.
<eur. alc. 480> ἀλλ' εἰπὲ χρεία τίς σε Θεσσαλῶν χθόνα
<eur. alc. 480> πέμπει, Φεραῖον ἄστυ προσβῆναι τόδε.
<eur. alc. 481> Τιρυνθίῳ πράσσω τιν' Εὐρυσθεῖ πόνον.
<eur. alc. 482> καὶ ποῖ πορεύῃ; τῷ συνέζευξαι πλάνῳ;
<eur. alc. 483> Θρῃκὸς τέτρωρον ἅρμα Διομήδους μέτα.
<eur. alc. 484> πῶς οὖν δυνήσῃ; μῶν ἄπειρος εἶ ξένου;
<eur. alc. 485> ἄπειρος: οὔπω Βιστόνων ἦλθον χθόνα.
<eur. alc. 486> οὐκ ἔστιν ἵππων δεσπόσαι ς' ἄνευ μάχης.
<eur. alc. 487> ἀλλ' οὐδ' ἀπειπεῖν μὴν πόνους οἷόν τ' ἐμοί.
<eur. alc. 488> κτανὼν ἄρ' ἥξεις ἢ θανὼν αὐτοῦ μενεῖς.
<eur. alc. 489> οὐ τόνδ' ἀγῶνα πρῶτον ἂν δράμοιμ' ἐγώ.
<eur. alc. 490> τί δ' ἂν κρατήσας δεσπότην πλέον λάβοις;
<eur. alc. 491> πώλους ἀπάξω κοιράνῳ Τιρυνθίῳ.
<eur. alc. 492> οὐκ εὐμαρὲς χαλινὸν ἐμβαλεῖν γνάθοις.
<eur. alc. 493> εἰ μή γε πῦρ πνέουσι μυκτήρων ἄπο.
<eur. alc. 494> ἀλλ' ἄνδρας ἀρταμοῦσι λαιψηραῖς γνάθοις.
<eur. alc. 495> θηρῶν ὀρείων χόρτον, οὐχ ἵππων, λέγεις.
<eur. alc. 496> φάτνας ἴδοις ἂν αἵμασιν πεφυρμένας.
<eur. alc. 497> τίνος δ' ὁ θρέψας παῖς πατρὸς κομπάζεται;
<eur. alc. 498> ̓́Αρεος, ζαχρύσου Θρῃκίας πέλτης ἄναξ.
<eur. alc. 499> καὶ τόνδε τοὐμοῦ δαίμονος πόνον λέγεις
<eur. alc. 500> （σκληρὸς γὰρ αἰεὶ καὶ πρὸς αἶπος ἔρχεται）,
<eur. alc. 501> εἰ χρή με πᾶσιν οἷς ̓́Αρης ἐγείνατο
<eur. alc. 502> μάχην συνάψαι, πρῶτα μὲν Λυκάονι,
<eur. alc. 503> αὖθις δὲ Κύκνῳ, τόνδε δ' ἔρχομαι τρίτον
<eur. alc. 504> ἀγῶνα πώλοις δεσπότῃ τε συμβαλῶν.
<eur. alc. 505> ἀλλ' οὔτις ἔστιν ὃς τὸν ̓Αλκμήνης γόνον
<eur. alc. 506> τρέσαντα χεῖρα πολεμίαν ποτ' ὄψεται.
<eur. alc. 507> καὶ μὴν ὅδ' αὐτὸς τῆσδε κοίρανος χθονὸς
<eur. alc. 508> ̓́Αδμητος ἔξω δωμάτων πορεύεται.
<eur. alc. 509> χαῖρ', ὦ Διὸς παῖ Περσέως τ' ἀφ' αἵματος.
<eur. alc. 510> ̓́Αδμητε, καὶ σὺ χαῖρε, Θεσσαλῶν ἄναξ.
<eur. alc. 511> θέλοιμ' ἄν: εὔνουν δ' ὄντα ς' ἐξεπίσταμαι.
<eur. alc. 512> τί χρῆμα κουρᾷ τῇδε πενθίμῳ πρέπεις;
<eur. alc. 513> θάπτειν τιν' ἐν τῇδ' ἡμέρᾳ μέλλω νεκρόν.
<eur. alc. 514> ἀπ' οὖν τέκνων σῶν πημονὴν εἴργοι θεός.
<eur. alc. 515> ζῶσιν κατ' οἴκους παῖδες οὓς ἔφυς' ἐγώ.
<eur. alc. 516> πατήρ γε μὴν ὡραῖος, εἴπερ οἴχεται.
<eur. alc. 517> κἀκεῖνος ἔστι χἠ τεκοῦσά μ', ̔Ηράκλεις.
<eur. alc. 518> οὐ μὴν γυνή γ' ὄλωλεν ̓́Αλκηστις σέθεν;
<eur. alc. 519> διπλοῦς ἐπ' αὐτῇ μῦθος ἔστι μοι λέγειν.
<eur. alc. 520> πότερα θανούσης εἶπας ἢ ζώσης ἔτι;
<eur. alc. 521> ἔστιν τε κοὐκέτ' ἔστιν, ἀλγύνει δέ με.
<eur. alc. 522> οὐδέν τι μᾶλλον οἶδ': ἄσημα γὰρ λέγεις.
<eur. alc. 523> οὐκ οἶσθα μοίρας ἧς τυχεῖν αὐτὴν χρεών;
<eur. alc. 524> οἶδ', ἀντὶ σοῦ γε κατθανεῖν ὑφειμένην.
<eur. alc. 525> πῶς οὖν ἔτ' ἔστιν, εἴπερ ᾔνεσεν τάδε;
<eur. alc. 526> ἆ, μὴ πρόκλαι' ἄκοιτιν, ἐς τότ' ἀμβαλοῦ.
<eur. alc. 527> τέθνηχ' ὁ μέλλων καὶ θανὼν οὐκ ἔστ' ἔτι.
<eur. alc. 528> χωρὶς τό τ' εἶναι καὶ τὸ μὴ νομίζεται.
<eur. alc. 529> σὺ τῇδε κρίνεις, ̔Ηράκλεις, κείνῃ δ' ἐγώ.
<eur. alc. 530> τί δῆτα κλαίεις; τίς φίλων ὁ κατθανών;
<eur. alc. 531> γυνή: γυναικὸς ἀρτίως μεμνήμεθα.
<eur. alc. 532> ὀθνεῖος ἢ σοὶ συγγενὴς γεγῶσά τις;
<eur. alc. 533> ὀθνεῖος, ἄλλως δ' ἦν ἀναγκαία δόμοις.
<eur. alc. 534> πῶς οὖν ἐν οἴκοις σοῖσιν ὤλεσεν βίον;
<eur. alc. 535> πατρὸς θανόντος ἐνθάδ' ὠρφανεύετο.
<eur. alc. 536> φεῦ.
<eur. alc. 537> εἴθ' ηὕρομέν ς', ̓́Αδμητε, μὴ λυπούμενον.
<eur. alc. 538> ὡς δὴ τί δράσων τόνδ' ὑπορράπτεις λόγον;
<eur. alc. 539> ξένων πρὸς ἄλλων ἑστίαν πορεύσομαι.
<eur. alc. 540> οὐκ ἔστιν, ὦναξ: μὴ τοσόνδ' ἔλθοι κακόν.
<eur. alc. 540> λυπουμένοις ὀχληρός, εἰ μόλοι, ξένος.
<eur. alc. 541> τεθνᾶσιν οἱ θανόντες: ἀλλ' ἴθ' ἐς δόμους.
<eur. alc. 542> αἰσχρὸν &λτ;δὲ&γτ; παρὰ κλαίουσι θοινᾶσθαι ξένους.
<eur. alc. 543> χωρὶς ξενῶνές εἰσιν οἷ ς' ἐσάξομεν.
<eur. alc. 544> μέθες με καί σοι μυρίαν ἕξω χάριν.
<eur. alc. 545> οὐκ ἔστιν ἄλλου ς' ἀνδρὸς ἑστίαν μολεῖν.
<eur. alc. 546> ἡγοῦ σὺ τῷδε δωμάτων ἐξωπίους
<eur. alc. 547> ξενῶνας οἴξας τοῖς τ' ἐφεστῶσιν φράσον
<eur. alc. 548> σίτων παρεῖναι πλῆθος, εὖ δὲ κλῄσατε
<eur. alc. 549> θύρας μεταύλους: οὐ πρέπει θοινωμένους
<eur. alc. 550> κλύειν στεναγμῶν οὐδὲ λυπεῖσθαι ξένους.
<eur. alc. 551> τί δρᾷς; τοιαύτης συμφορᾶς προκειμένης,
<eur. alc. 552> ̓́Αδμητε, τολμᾷς ξενοδοκεῖν; τί μῶρος εἶ;
<eur. alc. 553> ἀλλ' εἰ δόμων σφε καὶ πόλεως ἀπήλασα
<eur. alc. 554> ξένον μολόντα, μᾶλλον ἄν μ' ἐπῄνεσας;
<eur. alc. 555> οὐ δῆτ', ἐπεί μοι συμφορὰ μὲν οὐδὲν ἂν
<eur. alc. 556> μείων ἐγίγνετ', ἀξενώτερος δ' ἐγώ.
<eur. alc. 557> καὶ πρὸς κακοῖσιν ἄλλο τοῦτ' ἂν ἦν κακόν,
<eur. alc. 558> δόμους καλεῖσθαι τοὺς ἐμοὺς ἐχθροξένους.
<eur. alc. 559> αὐτὸς δ' ἀρίστου τοῦδε τυγχάνω ξένου,
<eur. alc. 560> ὅταν ποτ' ̓́Αργους διψίαν ἔλθω χθόνα.
<eur. alc. 561> πῶς οὖν ἔκρυπτες τὸν παρόντα δαίμονα,
<eur. alc. 562> φίλου μολόντος ἀνδρὸς ὡς αὐτὸς λέγεις;
<eur. alc. 563> οὐκ ἄν ποτ' ἠθέλησεν εἰσελθεῖν δόμους,
<eur. alc. 564> εἰ τῶν ἐμῶν τι πημάτων ἐγνώρισεν.
<eur. alc. 565> καὶ τῷ μέν, οἶμαι, δρῶν τάδ' οὐ φρονεῖν δοκῶ
<eur. alc. 566> οὐδ' αἰνέσει με: τἀμὰ δ' οὐκ ἐπίσταται
<eur. alc. 567> μέλαθρ' ἀπωθεῖν οὐδ' ἀτιμάζειν ξένους.
<eur. alc. 568> ὦ πολυξείνου καὶ ἐλευθέρου ἀνδρὸς ἀεί ποτ' οἶκος,
<eur. alc. 570> σέ τοι καὶ ὁ Πύθιος εὐλύρας ̓Απόλλων
<eur. alc. 571> ἠξίωσε ναίειν,
<eur. alc. 572> ἔτλα δὲ σοῖσι μηλονόμας
<eur. alc. 573> ἐν νομοῖς γενέσθαι,
<eur. alc. 575> δοχμιᾶν διὰ κλειτύων
<eur. alc. 576> βοσκήμασι σοῖσι συρίζων
<eur. alc. 577> ποιμνίτας ὑμεναίους.
<eur. alc. 578> σὺν δ' ἐποιμαίνοντο χαρᾷ μελέων βαλιαί τε λύγκες,
<eur. alc. 580> ἔβα δὲ λιποῦς' ̓́Οθρυος νάπαν λεόντων
<eur. alc. 581> ἁ δαφοινὸς ἴλα:
<eur. alc. 582> χόρευσε δ' ἀμφὶ σὰν κιθάραν,
<eur. alc. 583> Φοῖβε, ποικιλόθριξ
<eur. alc. 585> νεβρὸς ὑψικόμων πέραν
<eur. alc. 586> βαίνους' ἐλατᾶν σφυρῷ κούφῳ,
<eur. alc. 587> χαίρους' εὔφρονι μολπᾷ.
<eur. alc. 588> τοιγὰρ πολυμηλοτάταν
<eur. alc. 589> ἑστίαν οἰκεῖ παρὰ καλλίναον
<eur. alc. 590> Βοιβίαν λίμναν. ἀρότοις δὲ γυᾶν
<eur. alc. 591> καὶ πεδίων δαπέδοις
<eur. alc. 592> ὅρον ἀμφὶ μὲν ἀελίου κνεφαίαν
<eur. alc. 593> ἱππόστασιν εἰς τὸ πέραν Μολος-
<eur. alc. 594> σῶν &λτ;ὀρέων&γτ; τίθεται,
<eur. alc. 595> πόντιον δ' Αἰγαῖον ἐπ' ἀκτὰν
<eur. alc. 596> ἀλίμενον Πηλίου κρατύνει.
<eur. alc. 597> καὶ νῦν δόμον ἀμπετάσας
<eur. alc. 598> δέξατο ξεῖνον νοτερῷ βλεφάρῳ,
<eur. alc. 599> τᾶς φίλας κλαίων ἀλόχου νέκυν ἐν
<eur. alc. 600> δώμασιν ἀρτιθανῆ:
<eur. alc. 601> τὸ γὰρ εὐγενὲς ἐκφέρεται πρὸς αἰδῶ.
<eur. alc. 602> ἐν τοῖς ἀγαθοῖσι δὲ πάντ' ἔνε-
<eur. alc. 603> στιν: σοφίας ἄγαμαι.
<eur. alc. 604> πρὸς δ' ἐμᾷ ψυχᾷ θράσος ἧσται
<eur. alc. 605> θεοσεβῆ φῶτα κεδνὰ πράξειν.
<eur. alc. 606> ἀνδρῶν Φεραίων εὐμενὴς παρουσία,
<eur. alc. 607> νέκυν μὲν ἤδη πάντ' ἔχοντα πρόσπολοι
<eur. alc. 608> φέρουσιν ἄρδην πρὸς τάφον τε καὶ πυράν:
<eur. alc. 609> ὑμεῖς δὲ τὴν θανοῦσαν, ὡς νομίζεται,
<eur. alc. 610> προσείπατ' ἐξιοῦσαν ὑστάτην ὁδόν.
<eur. alc. 611> καὶ μὴν ὁρῶ σὸν πατέρα γηραιῷ ποδὶ
<eur. alc. 612> στείχοντ', ὀπαδούς τ' ἐν χεροῖν δάμαρτι σῇ
<eur. alc. 613> κόσμον φέροντας, νερτέρων ἀγάλματα.
<eur. alc. 614> ἥκω κακοῖσι σοῖσι συγκάμνων, τέκνον:
<eur. alc. 615> ἐσθλῆς γάρ, οὐδεὶς ἀντερεῖ, καὶ σώφρονος
<eur. alc. 616> γυναικὸς ἡμάρτηκας. ἀλλὰ ταῦτα μὲν
<eur. alc. 617> φέρειν ἀνάγκη καίπερ ὄντα δύσφορα.
<eur. alc. 618> δέχου δὲ κόσμον τόνδε, καὶ κατὰ χθονὸς
<eur. alc. 619> ἴτω. τὸ ταύτης σῶμα τιμᾶσθαι χρεών,
<eur. alc. 620> ἥτις γε τῆς σῆς προύθανε ψυχῆς, τέκνον,
<eur. alc. 621> καί μ' οὐκ ἄπαιδ' ἔθηκεν οὐδ' εἴασε σοῦ
<eur. alc. 622> στερέντα γήρᾳ πενθίμῳ καταφθίνειν,
<eur. alc. 623> πάσαις δ' ἔθηκεν εὐκλεέστερον βίον
<eur. alc. 624> γυναιξίν, ἔργον τλᾶσα γενναῖον τόδε.
<eur. alc. 625> ὦ τόνδε μὲν σώσας', ἀναστήσασα δὲ
<eur. alc. 626> ἡμᾶς πίτνοντας, χαῖρε, κἀν ̔́Αιδου δόμοις
<eur. alc. 627> εὖ σοι γένοιτο. φημὶ τοιούτους γάμους
<eur. alc. 628> λύειν βροτοῖσιν, ἢ γαμεῖν οὐκ ἄξιον.
<eur. alc. 629> οὔτ' ἦλθες ἐς τόνδ' ἐξ ἐμοῦ κληθεὶς τάφον
<eur. alc. 630> οὔτ' ἐν φίλοισι σὴν παρουσίαν λέγω.
<eur. alc. 631> κόσμον δὲ τὸν σὸν οὔποθ' ἥδ' ἐνδύσεται:
<eur. alc. 632> οὐ γάρ τι τῶν σῶν ἐνδεὴς ταφήσεται.
<eur. alc. 633> τότε ξυναλγεῖν χρῆν ς' ὅτ' ὠλλύμην ἐγώ:
<eur. alc. 634> σὺ δ' ἐκποδὼν στὰς καὶ παρεὶς ἄλλῳ θανεῖν
<eur. alc. 635> νέῳ γέρων ὤν, τόνδ' ἀποιμώξῃ νεκρόν;
<eur. alc. 636> οὐκ ἦσθ' ἄρ' ὀρθῶς τοῦδε σώματος πατήρ,
<eur. alc. 637> οὐδ' ἡ τεκεῖν φάσκουσα καὶ κεκλημένη
<eur. alc. 638> μήτηρ μ' ἔτικτε, δουλίου δ' ἀφ' αἵματος
<eur. alc. 639> μαστῷ γυναικὸς σῆς ὑπεβλήθην λάθρᾳ.
<eur. alc. 640> ἔδειξας εἰς ἔλεγχον ἐξελθὼν ὃς εἶ,
<eur. alc. 641> καί μ' οὐ νομίζω παῖδα σὸν πεφυκέναι.
<eur. alc. 642> ἦ τἄρα πάντων διαπρέπεις ἀψυχίᾳ,
<eur. alc. 643> ὃς τηλικόσδ' ὢν κἀπὶ τέρμ' ἥκων βίου
<eur. alc. 644> οὐκ ἠθέλησας οὐδ' ἐτόλμησας θανεῖν
<eur. alc. 645> τοῦ σοῦ πρὸ παιδός, ἀλλὰ τήνδ' εἰάσατε
<eur. alc. 646> γυναῖκ' ὀθνείαν, ἣν ἐγὼ καὶ μητέρα
<eur. alc. 647> καὶ πατέρ' ἂν ἐνδίκως ἂν ἡγοίμην μόνην.
<eur. alc. 648> καίτοι καλόν γ' ἂν τόνδ' ἀγῶν' ἠγωνίσω,
<eur. alc. 649> τοῦ σοῦ πρὸ παιδὸς κατθανών, βραχὺς δέ σοι
<eur. alc. 650> πάντως ὁ λοιπὸς ἦν βιώσιμος χρόνος.
<eur. alc. 651> [κἀγώ τ' ἂν ἔζων χἤδε τὸν λοιπὸν χρόνον,
<eur. alc. 652> κοὐκ ἂν μονωθεὶς ἔστενον κακοῖς ἐμοῖς.]
<eur. alc. 653> καὶ μὴν ὅς' ἄνδρα χρὴ παθεῖν εὐδαίμονα
<eur. alc. 654> πέπονθας: ἥβησας μὲν ἐν τυραννίδι,
<eur. alc. 655> παῖς δ' ἦν ἐγώ σοι τῶνδε διάδοχος δόμων,
<eur. alc. 656> ὥστ' οὐκ ἄτεκνος κατθανὼν ἄλλοις δόμον
<eur. alc. 657> λείψειν ἔμελλες ὀρφανὸν διαρπάσαι.
<eur. alc. 658> οὐ μὴν ἐρεῖς γέ μ' ὡς ἀτιμάζοντα σὸν
<eur. alc. 659> γῆρας θανεῖν προύδωκας, ὅστις αἰδόφρων
<eur. alc. 660> πρὸς ς' ἦ μάλιστα: κἀντὶ τῶνδέ μοι χάριν
<eur. alc. 661> τοιάνδε καὶ σὺ χἠ τεκοῦς' ἠλλαξάτην.
<eur. alc. 662> τοιγὰρ φυτεύων παῖδας οὐκέτ' ἂν φθάνοις,
<eur. alc. 663> οἳ γηροβοσκήσουσι καὶ θανόντα σε
<eur. alc. 664> περιστελοῦσι καὶ προθήσονται νεκρόν.
<eur. alc. 665> οὐ γάρ ς' ἔγωγε τῇδ' ἐμῇ θάψω χερί:
<eur. alc. 666> τέθνηκα γὰρ δὴ τοὐπὶ ς'. εἰ δ' ἄλλου τυχὼν
<eur. alc. 667> σωτῆρος αὐγὰς εἰσορῶ, κείνου λέγω
<eur. alc. 668> καὶ παῖδά μ' εἶναι καὶ φίλον γηροτρόφον.
<eur. alc. 669> μάτην ἄρ' οἱ γέροντες εὔχονται θανεῖν,
<eur. alc. 670> γῆρας ψέγοντες καὶ μακρὸν χρόνον βίου:
<eur. alc. 671> ἢν δ' ἐγγὺς ἔλθῃ θάνατος, οὐδεὶς βούλεται
<eur. alc. 672> θνῄσκειν, τὸ γῆρας δ' οὐκέτ' ἔστ' αὐτοῖς βαρύ.
<eur. alc. 673> νεικῶν — ἅλις γὰρ ἡ παροῦσα συμφορά —
<eur. alc. 674> παῦσαι, πατρὸς δὲ μὴ παροξύνῃς φρένας.
<eur. alc. 675> ὦ παῖ, τίν' αὐχεῖς, πότερα Λυδὸν ἢ Φρύγα
<eur. alc. 676> κακοῖς ἐλαύνειν ἀργυρώνητον σέθεν;
<eur. alc. 677> οὐκ οἶσθα Θεσσαλόν με κἀπὸ Θεσσαλοῦ
<eur. alc. 678> πατρὸς γεγῶτα γνησίως ἐλεύθερον;
<eur. alc. 679> ἄγαν ὑβρίζεις, καὶ νεανίας λόγους
<eur. alc. 680> ῥίπτων ἐς ἡμᾶς οὐ βαλὼν οὕτως ἄπει.
<eur. alc. 681> ἐγὼ δέ ς' οἴκων δεσπότην ἐγεινάμην
<eur. alc. 682> κἄθρεψ', ὀφείλω δ' οὐχ ὑπερθνῄσκειν σέθεν:
<eur. alc. 683> οὐ γὰρ πατρῷον τόνδ' ἐδεξάμην νόμον,
<eur. alc. 684> παίδων προθνῄσκειν πατέρας, οὐδ' ̔Ελληνικόν.
<eur. alc. 685> σαυτῷ γὰρ εἴτε δυστυχὴς εἴτ' εὐτυχὴς
<eur. alc. 686> ἔφυς: ἃ δ' ἡμῶν χρῆν σε τυγχάνειν ἔχεις.
<eur. alc. 687> πολλῶν μὲν ἄρχεις, πολυπλέθρους δέ σοι γύας
<eur. alc. 688> λείψω: πατρὸς γὰρ ταὔτ' ἐδεξάμην πάρα.
<eur. alc. 689> τί δῆτά ς' ἠδίκηκα; τοῦ ς' ἀποστερῶ;
<eur. alc. 690> μὴ θνῇσχ' ὑπὲρ τοῦδ' ἀνδρός, οὐδ' ἐγὼ πρὸ σοῦ.
<eur. alc. 691> χαίρεις ὁρῶν φῶς: πατέρα δ' οὐ χαίρειν δοκεῖς;
<eur. alc. 692> ἦ μὴν πολύν γε τὸν κάτω λογίζομαι
<eur. alc. 693> χρόνον, τὸ δὲ ζῆν σμικρὸν ἀλλ' ὅμως γλυκύ.
<eur. alc. 694> σὺ γοῦν ἀναιδῶς διεμάχου τὸ μὴ θανεῖν
<eur. alc. 695> καὶ ζῇς παρελθὼν τὴν πεπρωμένην τύχην,
<eur. alc. 696> ταύτην κατακτάς: εἶτ' ἐμὴν ἀψυχίαν
<eur. alc. 697> ψέγεις, γυναικός, ὦ κάκισθ', ἡσσημένος,
<eur. alc. 698> ἣ τοῦ καλοῦ σοῦ προύθανεν νεανίου;
<eur. alc. 699> σοφῶς δ' ἐφηῦρες ὥστε μὴ θανεῖν ποτε,
<eur. alc. 700> εἰ τὴν παροῦσαν κατθανεῖν πείσεις ἀεὶ
<eur. alc. 701> γυναῖχ' ὑπὲρ σοῦ: κᾆτ' ὀνειδίζεις φίλοις
<eur. alc. 702> τοῖς μὴ θέλουσι δρᾶν τάδ', αὐτὸς ὢν κακός;
<eur. alc. 703> σίγα: νόμιζε δ', εἰ σὺ τὴν σαυτοῦ φιλεῖς
<eur. alc. 704> ψυχήν, φιλεῖν ἅπαντας: εἰ δ' ἡμᾶς κακῶς
<eur. alc. 705> ἐρεῖς, ἀκούσῃ πολλὰ κοὐ ψευδῆ κακά.
<eur. alc. 706> πλείω λέλεκται νῦν τε καὶ τὸ πρὶν κακά:
<eur. alc. 707> παῦσαι δέ, πρέσβυ, παῖδα σὸν κακορροθῶν.
<eur. alc. 708> λέγ', ὡς ἐμοῦ λέγοντος: εἰ δ' ἀλγεῖς κλύων
<eur. alc. 709> τἀληθές, οὐ χρῆν ς' εἰς ἔμ' ἐξαμαρτάνειν.
<eur. alc. 710> σοῦ δ' ἂν προθνῄσκων μᾶλλον ἐξημάρτανον.
<eur. alc. 711> ταὐτὸν γὰρ ἡβῶντ' ἄνδρα καὶ πρέσβυν θανεῖν;
<eur. alc. 712> ψυχῇ μιᾷ ζῆν, οὐ δυοῖν, ὀφείλομεν.
<eur. alc. 713> καὶ μὴν Διός γε μείζονα ζῴης χρόνον.
<eur. alc. 714> ἀρᾷ γονεῦσιν οὐδὲν ἔκδικον παθών;
<eur. alc. 715> μακροῦ βίου γὰρ ᾐσθόμην ἐρῶντά σε.
<eur. alc. 716> ἀλλ' οὐ σὺ νεκρὸν ἀντὶ σοῦ τόνδ' ἐκφέρεις;
<eur. alc. 717> σημεῖα τῆς σῆς γ', ὦ κάκιστ', ἀψυχίας.
<eur. alc. 718> οὔτοι πρὸς ἡμῶν γ' ὤλετ': οὐκ ἐρεῖς τόδε.
<eur. alc. 719> φεῦ:
<eur. alc. 720> εἴθ' ἀνδρὸς ἔλθοις τοῦδέ γ' ἐς χρείαν ποτέ.
<eur. alc. 720> μνήστευε πολλάς, ὡς θάνωσι πλείονες.
<eur. alc. 721> σοὶ τοῦτ' ὄνειδος: οὐ γὰρ ἤθελες θανεῖν.
<eur. alc. 722> φίλον τὸ φέγγος τοῦτο τοῦ θεοῦ, φίλον.
<eur. alc. 723> κακὸν τὸ λῆμα κοὐκ ἐν ἀνδράσιν τὸ σόν.
<eur. alc. 724> οὐκ ἐγγελᾷς γέροντα βαστάζων νεκρόν.
<eur. alc. 725> θανῇ γε μέντοι δυσκλεής, ὅταν θάνῃς.
<eur. alc. 726> κακῶς ἀκούειν οὐ μέλει θανόντι μοι.
<eur. alc. 727> φεῦ φεῦ: τὸ γῆρας ὡς ἀναιδείας πλέων.
<eur. alc. 728> ἥδ' οὐκ ἀναιδής: τήνδ' ἐφηῦρες ἄφρονα.
<eur. alc. 729> ἄπελθε κἀμὲ τόνδ' ἔα θάψαι νεκρόν.
<eur. alc. 730> ἄπειμι: θάψεις δ' αὐτὸς ὢν αὐτῆς φονεύς,
<eur. alc. 731> δίκας δὲ δώσεις σοῖσι κηδεσταῖς ἔτι:
<eur. alc. 732> ἦ τἄρ' ̓́Ακαστος οὐκέτ' ἔστ' ἐν ἀνδράσιν,
<eur. alc. 733> εἰ μή ς' ἀδελφῆς αἷμα τιμωρήσεται.
<eur. alc. 734> ἔρρων νυν αὐτὸς χἠ ξυνοικήσασά σοι,
<eur. alc. 735> ἄπαιδε παιδὸς ὄντος, ὥσπερ ἄξιοι,
<eur. alc. 736> γηράσκετ': οὐ γὰρ τῷδ' ἔτ' ἐς ταὐτὸν στέγος
<eur. alc. 737> νεῖσθ': εἰ δ' ἀπειπεῖν χρῆν με κηρύκων ὕπο
<eur. alc. 738> τὴν σὴν πατρῴαν ἑστίαν, ἀπεῖπον ἄν.
<eur. alc. 739> ἡμεῖς δέ — τοὐν ποσὶν γὰρ οἰστέον κακόν —
<eur. alc. 740> στείχωμεν, ὡς ἂν ἐν πυρᾷ θῶμεν νεκρόν.
<eur. alc. 741> ἰὼ ἰώ. σχετλία τόλμης,
<eur. alc. 742> ὦ γενναία καὶ μέγ' ἀρίστη,
<eur. alc. 743> χαῖρε: πρόφρων σε χθόνιός θ' ̔Ερμῆς
<eur. alc. 744> ̔́Αιδης τε δέχοιτ'. εἰ δέ τι κἀκεῖ
<eur. alc. 745> πλέον ἔστ' ἀγαθοῖς, τούτων μετέχους'
<eur. alc. 746> ̔́Αιδου νύμφῃ παρεδρεύοις.
<eur. alc. 747> πολλοὺς μὲν ἤδη κἀπὸ παντοίας χθονὸς
<eur. alc. 748> ξένους μολόντας οἶδ' ἐς ̓Αδμήτου δόμους,
<eur. alc. 749> οἷς δεῖπνα προύθηκ': ἀλλὰ τοῦδ' οὔπω ξένον
<eur. alc. 750> κακίον' ἐς τήνδ' ἑστίαν ἐδεξάμην.
<eur. alc. 751> ὃς πρῶτα μὲν πενθοῦντα δεσπότην ὁρῶν
<eur. alc. 752> ἐσῆλθε κἀτόλμης' ἀμείψασθαι πύλας.
<eur. alc. 753> ἔπειτα δ' οὔτι σωφρόνως ἐδέξατο
<eur. alc. 754> τὰ προστυχόντα ξένια, συμφορὰν μαθών,
<eur. alc. 755> ἀλλ', εἴ τι μὴ φέροιμεν, ὤτρυνεν φέρειν.
<eur. alc. 756> ποτῆρα δ' †ἐν χείρεσσι† κίσσινον λαβὼν
<eur. alc. 757> πίνει μελαίνης μητρὸς εὔζωρον μέθυ,
<eur. alc. 758> ἕως ἐθέρμην' αὐτὸν ἀμφιβᾶσα φλὸξ
<eur. alc. 759> οἴνου. στέφει δὲ κρᾶτα μυρσίνης κλάδοις,
<eur. alc. 760> ἄμους' ὑλακτῶν: δισσὰ δ' ἦν μέλη κλύειν:
<eur. alc. 761> ὁ μὲν γὰρ ᾖδε, τῶν ἐν ̓Αδμήτου κακῶν
<eur. alc. 762> οὐδὲν προτιμῶν, οἰκέται δ' ἐκλαίομεν
<eur. alc. 763> δέσποιναν, ὄμμα δ' οὐκ ἐδείκνυμεν ξένῳ
<eur. alc. 764> τέγγοντες: ̓́Αδμητος γὰρ ὧδ' ἐφίετο.
<eur. alc. 765> καὶ νῦν ἐγὼ μὲν ἐν δόμοισιν ἑστιῶ
<eur. alc. 766> ξένον, πανοῦργον κλῶπα καὶ λῃστήν τινα,
<eur. alc. 767> ἡ δ' ἐκ δόμων βέβηκεν, οὐδ' ἐφεσπόμην
<eur. alc. 768> οὐδ' ἐξέτεινα χεῖρ' ἀποιμώζων ἐμὴν
<eur. alc. 769> δέσποιναν, ἣ 'μοὶ πᾶσί τ' οἰκέταισιν ἦν
<eur. alc. 770> μήτηρ: κακῶν γὰρ μυρίων ἐρρύετο,
<eur. alc. 771> ὀργὰς μαλάσσους' ἀνδρός. ἆρα τὸν ξένον
<eur. alc. 772> στυγῶ δικαίως, ἐν κακοῖς ἀφιγμένον;
<eur. alc. 773> οὗτος, τί σεμνὸν καὶ πεφροντικὸς βλέπεις;
<eur. alc. 774> οὐ χρὴ σκυθρωπὸν τοῖς ξένοις τὸν πρόσπολον
<eur. alc. 775> εἶναι, δέχεσθαι δ' εὐπροσηγόρῳ φρενί.
<eur. alc. 776> σὺ δ' ἄνδρ' ἑταῖρον δεσπότου παρόνθ' ὁρῶν
<eur. alc. 777> στυγνῷ προσώπῳ καὶ συνωφρυωμένῳ
<eur. alc. 778> δέχῃ, θυραίου πήματος σπουδὴν ἔχων.
<eur. alc. 779> δεῦρ' ἔλθ', ὅπως ἂν καὶ σοφώτερος γένῃ.
<eur. alc. 780> τὰ θνητὰ πράγμαθ' ἥντιν' οἶσθ' ἔχει φύσιν;
<eur. alc. 781> οἶμαι μὲν οὔ: πόθεν γάρ; ἀλλ' ἄκουέ μου.
<eur. alc. 782> βροτοῖς ἅπασι κατθανεῖν ὀφείλεται,
<eur. alc. 783> κοὐκ ἔστι θνητῶν ὅστις ἐξεπίσταται
<eur. alc. 784> τὴν αὔριον μέλλουσαν εἰ βιώσεται:
<eur. alc. 785> τὸ τῆς τύχης γὰρ ἀφανὲς οἷ προβήσεται,
<eur. alc. 786> κἄστ' οὐ διδακτὸν οὐδ' ἁλίσκεται τέχνῃ.
<eur. alc. 787> ταῦτ' οὖν ἀκούσας καὶ μαθὼν ἐμοῦ πάρα
<eur. alc. 788> εὔφραινε σαυτόν, πῖνε, τὸν καθ' ἡμέραν
<eur. alc. 789> βίον λογίζου σόν, τὰ δ' ἄλλα τῆς τύχης.
<eur. alc. 790> τίμα δὲ καὶ τὴν πλεῖστον ἡδίστην θεῶν
<eur. alc. 791> Κύπριν βροτοῖσιν: εὐμενὴς γὰρ ἡ θεός.
<eur. alc. 792> τὰ δ' ἄλλ' ἔασον πάντα καὶ πιθοῦ λόγοις
<eur. alc. 793> ἐμοῖσιν, εἴπερ ὀρθά σοι δοκῶ λέγειν.
<eur. alc. 794> οἶμαι μέν. οὔκουν τὴν ἄγαν λύπην ἀφεὶς
<eur. alc. 795> πίῃ μεθ' ἡμῶν [τάσδ' ὑπερβαλὼν τύχας,
<eur. alc. 796> στεφάνοις πυκασθείς]; καὶ σάφ' οἶδ' ὁθούνεκα
<eur. alc. 797> τοῦ νῦν σκυθρωποῦ καὶ ξυνεστῶτος φρενῶν
<eur. alc. 798> μεθορμιεῖ σε πίτυλος ἐμπεσὼν σκύφου.
<eur. alc. 799> ὄντας δὲ θνητοὺς θνητὰ καὶ φρονεῖν χρεών:
<eur. alc. 800> ὡς τοῖς γε σεμνοῖς καὶ συνωφρυωμένοις
<eur. alc. 801> ἅπασίν ἐστιν, ὥς γ' ἐμοὶ χρῆσθαι κριτῇ,
<eur. alc. 802> οὐ βίος ἀληθῶς ὁ βίος ἀλλὰ συμφορά.
<eur. alc. 803> ἐπιστάμεσθα ταῦτα: νῦν δὲ πράσσομεν
<eur. alc. 804> οὐχ οἷα κώμου καὶ γέλωτος ἄξια.
<eur. alc. 805> γυνὴ θυραῖος ἡ θανοῦσα: μὴ λίαν
<eur. alc. 806> πένθει: δόμων γὰρ ζῶσι τῶνδε δεσπόται.
<eur. alc. 807> τί ζῶσιν; οὐ κάτοισθα τἀν δόμοις κακά;
<eur. alc. 808> εἰ μή τι σός με δεσπότης ἐψεύσατο.
<eur. alc. 809> ἄγαν ἐκεῖνός ἐστ' ἄγαν φιλόξενος.
<eur. alc. 810> οὐ χρῆν μ' ὀθνείου γ' οὕνεκ' εὖ πάσχειν νεκροῦ;
<eur. alc. 811> ἦ κάρτα μέντοι καὶ λίαν οἰκεῖος ἦν.
<eur. alc. 812> μῶν ξυμφοράν τιν' οὖσαν οὐκ ἔφραζέ μοι;
<eur. alc. 813> χαίρων ἴθ': ἡμῖν δεσποτῶν μέλει κακά.
<eur. alc. 814> ὅδ' οὐ θυραίων πημάτων ἄρχει λόγος.
<eur. alc. 815> οὐ γάρ τι κωμάζοντ' ἂν ἠχθόμην ς' ὁρῶν.
<eur. alc. 816> ἀλλ' ἦ πέπονθα δείν' ὑπὸ ξένων ἐμῶν;
<eur. alc. 817> οὐκ ἦλθες ἐν δέοντι δέξασθαι δόμοις.
<eur. alc. 818> [πένθος γὰρ ἡμῖν ἐστι: καὶ στολμοὺς βλέπεις
<eur. alc. 819> μελαμπέπλους κουράν τε.]
<eur. alc. 820> [τίς δ' ὁ κατθανών;]
<eur. alc. 820> μῶν ἢ τέκνων τι φροῦδον ἢ γέρων πατήρ;
<eur. alc. 821> γυνὴ μὲν οὖν ὄλωλεν ̓Αδμήτου, ξένε.
<eur. alc. 822> τί φῄς; ἔπειτα δῆτά μ' ἐξενίζετε;
<eur. alc. 823> ᾐδεῖτο γάρ σε τῶνδ' ἀπώσασθαι δόμων.
<eur. alc. 824> ὦ σχέτλι', οἵας ἤμπλακες ξυναόρου.
<eur. alc. 825> ἀπωλόμεσθα πάντες, οὐ κείνη μόνη.
<eur. alc. 826> ἀλλ' ᾐσθόμην μὲν ὄμμ' ἰδὼν δακρυρροοῦν
<eur. alc. 827> κουράν τε καὶ πρόσωπον: ἀλλ' ἔπειθέ με
<eur. alc. 828> λέγων θυραῖον κῆδος ἐς τάφον φέρειν.
<eur. alc. 829> βίᾳ δὲ θυμοῦ τάσδ' ὑπερβαλὼν πύλας
<eur. alc. 830> ἔπινον ἀνδρὸς ἐν φιλοξένου δόμοις
<eur. alc. 831> πράσσοντος οὕτω. κᾆτα κωμάζω κάρα
<eur. alc. 832> στεφάνοις πυκασθείς; ἀλλὰ σοῦ τὸ νῦν φράσαι,
<eur. alc. 833> κακοῦ τοσούτου δώμασιν προσκειμένου,
<eur. alc. 834> ποῦ καί σφε θάπτει, ποῦ νιν εὑρήσω μολών.
<eur. alc. 835> ὀρθὴν παρ' οἶμον ἣ 'πὶ Λάρισαν φέρει
<eur. alc. 836> τύμβον κατόψῃ ξεστὸν ἐκ προαστίου.
<eur. alc. 837> ὦ πολλὰ τλᾶσα καρδία καὶ χεὶρ ἐμή,
<eur. alc. 838> νῦν δεῖξον οἷον παῖδά ς' ἡ Τιρυνθία
<eur. alc. 839> ἐγείνατ' ̓Ηλεκτρύωνος ̓Αλκμήνη Διί.
<eur. alc. 840> δεῖ γάρ με σῶσαι τὴν θανοῦσαν ἀρτίως
<eur. alc. 841> γυναῖκα κἀς τόνδ' αὖθις ἱδρῦσαι δόμον
<eur. alc. 842> ̓́Αλκηστιν ̓Αδμήτῳ θ' ὑπουργῆσαι χάριν.
<eur. alc. 843> ἐλθὼν δ' ἄνακτα τὸν μελάμπεπλον νεκρῶν
<eur. alc. 844> Θάνατον φυλάξω, καί νιν εὑρήσειν δοκῶ
<eur. alc. 845> πίνοντα τύμβου πλησίον προσφαγμάτων.
<eur. alc. 846> κἄνπερ λοχαίας αὐτὸν ἐξ ἕδρας συθεὶς
<eur. alc. 847> μάρψω, κύκλον δὲ περιβάλω χεροῖν ἐμαῖν,
<eur. alc. 848> οὐκ ἔστιν ὅστις αὐτὸν ἐξαιρήσεται
<eur. alc. 849> μογοῦντα πλευρά, πρὶν γυναῖκ' ἐμοὶ μεθῇ.
<eur. alc. 850> ἢν δ' οὖν ἁμάρτω τῆσδ' ἄγρας καὶ μὴ μόλῃ
<eur. alc. 851> πρὸς αἱματηρὸν πέλανον, εἶμι τῶν κάτω
<eur. alc. 852> Κόρης ̓́Ανακτός τ' εἰς ἀνηλίους δόμους,
<eur. alc. 853> αἰτήσομαί τε καὶ πέποιθ' ἄξειν ἄνω
<eur. alc. 854> ̓́Αλκηστιν, ὥστε χερσὶν ἐνθεῖναι ξένου,
<eur. alc. 855> ὅς μ' ἐς δόμους ἐδέξατ' οὐδ' ἀπήλασεν,
<eur. alc. 856> καίπερ βαρείᾳ συμφορᾷ πεπληγμένος,
<eur. alc. 857> ἔκρυπτε δ' ὢν γενναῖος, αἰδεσθεὶς ἐμέ.
<eur. alc. 858> τίς τοῦδε μᾶλλον Θεσσαλῶν φιλόξενος,
<eur. alc. 859> τίς ̔Ελλάδ' οἰκῶν; τοιγὰρ οὐκ ἐρεῖ κακὸν
<eur. alc. 860> εὐεργετῆσαι φῶτα γενναῖος γεγώς.
<eur. alc. 861> ἰώ,
<eur. alc. 862> στυγναὶ πρόσοδοι, στυγναὶ δ' ὄψεις
<eur. alc. 863> χήρων μελάθρων.
<eur. alc. 864> ἰώ μοί μοι. αἰαῖ &λτ;αἰαῖ&γτ;.
<eur. alc. 865> ποῖ βῶ; ποῖ στῶ; τί λέγω; τί δὲ μή;
<eur. alc. 866> πῶς ἂν ὀλοίμην;
<eur. alc. 865> ἦ βαρυδαίμονα μήτηρ μ' ἔτεκεν.
<eur. alc. 866> ζηλῶ φθιμένους, κείνων ἔραμαι,
<eur. alc. 867> κεῖν' ἐπιθυμῶ δώματα ναίειν.
<eur. alc. 868> οὔτε γὰρ αὐγὰς χαίρω προσορῶν
<eur. alc. 869> οὔτ' ἐπὶ γαίας πόδα πεζεύων:
<eur. alc. 870> τοῖον ὅμηρόν μ' ἀποσυλήσας
<eur. alc. 871> ̔́Αιδῃ Θάνατος παρέδωκεν.
<eur. alc. 872> πρόβα, πρόβα: βᾶθι κεῦθος οἴκων.
<eur. alc. 873> αἰαί.
<eur. alc. 874> πέπονθας ἄξι' αἰαγμάτων.
<eur. alc. 875> ἒ ἔ.
<eur. alc. 876> δι' ὀδύνας
<eur. alc. 874b> ἔβας, σάφ' οἶδα.
<eur. alc. 875> φεῦ φεῦ.
<eur. alc. 875> τὰν νέρθε δ' οὐδὲν ὠφελεῖς.
<eur. alc. 876> ἰώ μοί μοι.
<eur. alc. 877> τὸ μήποτ' εἰσιδεῖν φιλίας ἀλόχου
<eur. alc. 878> πρόσωπόν ς' ἔσαντα λυπρόν.
<eur. alc. 879> ἔμνησας ὅ μου φρένας ἥλκωσεν:
<eur. alc. 880> τί γὰρ ἀνδρὶ κακὸν μεῖζον ἁμαρτεῖν
<eur. alc. 880> πιστῆς ἀλόχου; μή ποτε γήμας
<eur. alc. 881> ὤφελον οἰκεῖν μετὰ τῆσδε δόμους.
<eur. alc. 882> ζηλῶ δ' ἀγάμους ἀτέκνους τε βροτῶν:
<eur. alc. 883> μία γὰρ ψυχή, τῆς ὑπεραλγεῖν
<eur. alc. 884> μέτριον ἄχθος:
<eur. alc. 885> παίδων δὲ νόσους καὶ νυμφιδίους
<eur. alc. 886> εὐνὰς θανάτοις κεραϊζομένας
<eur. alc. 887> οὐ τλητὸν ὁρᾶν, ἐξὸν ἀτέκνους
<eur. alc. 888> ἀγάμους τ' εἶναι διὰ παντός.
<eur. alc. 889> τύχα τύχα δυσπάλαιστος ἥκει.
<eur. alc. 890> αἰαῖ.
<eur. alc. 890> πέρας δέ γ' οὐδὲν ἀλγέων τίθης.
<eur. alc. 891> ἒ ἔ.
<eur. alc. 892> βαρέα μὲν
<eur. alc. 891b> φέρειν, ὅμως δὲ...
<eur. alc. 892> φεῦ φεῦ.
<eur. alc. 893> τλᾶθ': οὐ σὺ πρῶτος ὤλεσας...
<eur. alc. 894> ἰώ μοί μοι.
<eur. alc. 895> γυναῖκα: συμφορὰ δ' ἑτέρους ἑτέρα
<eur. alc. 896> πιέζει φανεῖσα θνατῶν.
<eur. alc. 895> ὦ μακρὰ πένθη λῦπαί τε φίλων
<eur. alc. 896> τῶν ὑπὸ γαίας.
<eur. alc. 897> τί μ' ἐκώλυσας ῥῖψαι τύμβου
<eur. alc. 898> τάφρον ἐς κοίλην καὶ μετ' ἐκείνης
<eur. alc. 899> τῆς μέγ' ἀρίστης κεῖσθαι φθίμενον;
<eur. alc. 900> δύο δ' ἀντὶ μιᾶς ̔́Αιδης ψυχὰς
<eur. alc. 901> τὰς πιστοτάτας σὺν ἂν ἔσχεν, ὁμοῦ
<eur. alc. 902> χθονίαν λίμνην διαβάντε.
<eur. alc. 903> ἐμοί τις ἦν
<eur. alc. 904> ἐν γένει, ᾧ κόρος ἀξιόθρη-
<eur. alc. 905> νος ὤλετ' ἐν δόμοισιν
<eur. alc. 906> μονόπαις: ἀλλ' ἔμπας
<eur. alc. 907> ἔφερε κακὸν ἅλις, ἄτεκνος ὤν,
<eur. alc. 908> πολιὰς ἐπὶ χαίτας ἤδη
<eur. alc. 910> προπετὴς ὢν βιότου τε πόρσω.
<eur. alc. 911> ὦ σχῆμα δόμων, πῶς εἰσέλθω,
<eur. alc. 912> πῶς δ' οἰκήσω, μεταπίπτοντος
<eur. alc. 913> δαίμονος; οἴμοι. πολὺ γὰρ τὸ μέσον:
<eur. alc. 915> τότε μὲν πεύκαις σὺν Πηλιάσιν
<eur. alc. 916> σύν θ' ὑμεναίοις ἔστειχον ἔσω
<eur. alc. 917> φιλίας ἀλόχου χέρα βαστάζων,
<eur. alc. 918> πολυάχητος δ' εἵπετο κῶμος
<eur. alc. 919> τήν τε θανοῦσαν κἄμ' ὀλβίζων
<eur. alc. 920> ὡς εὐπατρίδαι κἀπ' ἀμφοτέρων
<eur. alc. 921> ὄντες ἀρίστων σύζυγες εἶμεν:
<eur. alc. 922> νῦν δ' ὑμεναίων γόος ἀντίπαλος
<eur. alc. 923> λευκῶν τε πέπλων μέλανες στολμοὶ
<eur. alc. 924> πέμπουσί μ' ἔσω
<eur. alc. 925> λέκτρων κοίτας ἐς ἐρήμους.
<eur. alc. 926> παρ' εὐτυχῆ
<eur. alc. 927> σοι πότμον ἦλθεν ἀπειροκάκῳ
<eur. alc. 928> τόδ' ἄλγος: ἀλλ' ἔσωσας
<eur. alc. 929> βίοτον καὶ ψυχάν.
<eur. alc. 930> ἔθανε δάμαρ, ἔλιπε φιλίαν:
<eur. alc. 931> τί νέον τόδε; πολλοὺς ἤδη
<eur. alc. 932> παρέλυσεν θάνατος δάμαρτος.
<eur. alc. 935> φίλοι, γυναικὸς δαίμον' εὐτυχέστερον
<eur. alc. 936> τοὐμοῦ νομίζω, καίπερ οὐ δοκοῦνθ' ὅμως.
<eur. alc. 937> τῆς μὲν γὰρ οὐδὲν ἄλγος ἅψεταί ποτε,
<eur. alc. 938> πολλῶν δὲ μόχθων εὐκλεὴς ἐπαύσατο.
<eur. alc. 939> ἐγὼ δ', ὃν οὐ χρῆν ζῆν, παρεὶς τὸ μόρσιμον
<eur. alc. 940> λυπρὸν διάξω βίοτον: ἄρτι μανθάνω.
<eur. alc. 941> πῶς γὰρ δόμων τῶνδ' εἰσόδους ἀνέξομαι;
<eur. alc. 942> τίν' ἂν προσειπών, τοῦ δὲ προσρηθεὶς ὕπο
<eur. alc. 943> τερπνῆς τύχοιμ' ἂν εἰσόδου; ποῖ τρέψομαι;
<eur. alc. 944> ἡ μὲν γὰρ ἔνδον ἐξελᾷ μ' ἐρημία,
<eur. alc. 945> γυναικὸς εὐνὰς εὖτ' ἂν εἰσίδω κενὰς
<eur. alc. 946> θρόνους τ' ἐν οἷσιν ἷζε καὶ κατὰ στέγας
<eur. alc. 947> αὐχμηρὸν οὖδας, τέκνα δ' ἀμφὶ γούνασι
<eur. alc. 948> πίπτοντα κλαίῃ μητέρ', οἱ δὲ δεσπότιν
<eur. alc. 949> στένωσιν οἵαν ἐκ δόμων ἀπώλεσαν.
<eur. alc. 950> τὰ μὲν κατ' οἴκους τοιάδ': ἔξωθεν δέ με
<eur. alc. 951> γάμοι τ' ἐλῶσι Θεσσαλῶν καὶ ξύλλογοι
<eur. alc. 952> γυναικοπληθεῖς: οὐ γὰρ ἐξανέξομαι
<eur. alc. 953> λεύσσων δάμαρτος τῆς ἐμῆς ὁμήλικας.
<eur. alc. 954> ἐρεῖ δέ μ' ὅστις ἐχθρὸς ὢν κυρεῖ τάδε:
<eur. alc. 955> ̓Ιδοῦ τὸν αἰσχρῶς ζῶνθ', ὃς οὐκ ἔτλη θανεῖν
<eur. alc. 956> ἀλλ' ἣν ἔγημεν ἀντιδοὺς ἀψυχίᾳ
<eur. alc. 957> πέφευγεν ̔́Αιδην: κᾆτ' ἀνὴρ εἶναι δοκεῖ;
<eur. alc. 958> στυγεῖ δὲ τοὺς τεκόντας, αὐτὸς οὐ θέλων
<eur. alc. 959> θανεῖν. τοιάνδε πρὸς κακοῖσι κληδόνα
<eur. alc. 960> ἕξω. τί μοι ζῆν δῆτα κέρδιον, φίλοι,
<eur. alc. 961> κακῶς κλύοντι καὶ κακῶς πεπραγότι;
<eur. alc. 962> ἐγὼ καὶ διὰ μούσας
<eur. alc. 963> καὶ μετάρσιος ᾖξα, καὶ
<eur. alc. 964> πλείστων ἁψάμενος λόγων
<eur. alc. 965> κρεῖσσον οὐδὲν ̓Ανάγκας
<eur. alc. 966> ηὗρον οὐδέ τι φάρμακον
<eur. alc. 967> Θρῄσσαις ἐν σανίσιν, τὰς
<eur. alc. 968> ̓Ορφεία κατέγραψεν
<eur. alc. 969> γῆρυς, οὐδ' ὅσα Φοῖβος ̓Α-
<eur. alc. 970> σκληπιάδαις ἔδωκε
<eur. alc. 971> φάρμακα πολυπόνοις
<eur. alc. 972> ἀντιτεμὼν βροτοῖσιν.
<eur. alc. 973> μόνας δ' οὔτ' ἐπὶ βωμοὺς
<eur. alc. 974> ἐλθεῖν οὔτε βρέτας θεᾶς
<eur. alc. 975> ἔστιν, οὐ σφαγίων κλύει.
<eur. alc. 976> μή μοι, πότνια, μείζων
<eur. alc. 977> ἔλθοις ἢ τὸ πρὶν ἐν βίῳ.
<eur. alc. 978> καὶ γὰρ Ζεὺς ὅ τι νεύσῃ
<eur. alc. 979> σὺν σοὶ τοῦτο τελευτᾷ.
<eur. alc. 980> καὶ τὸν ἐν Χαλύβοις δαμά-
<eur. alc. 981> ζεις σὺ βίᾳ σίδαρον,
<eur. alc. 982> οὐδέ τις ἀποτόμου
<eur. alc. 983> λήματός ἐστιν αἰδώς.
<eur. alc. 984> καὶ ς' ἐν ἀφύκτοισι χερῶν εἷλε θεὰ δεσμοῖς.
<eur. alc. 985> τόλμα δ': οὐ γὰρ ἀνάξεις ποτ' ἔνερθεν
<eur. alc. 986> κλαίων τοὺς φθιμένους ἄνω.
<eur. alc. 987> καὶ θεῶν σκότιοι φθίνουσι
<eur. alc. 990> παῖδες ἐν θανάτῳ.
<eur. alc. 991> φίλα μὲν ὅτ' ἦν μεθ' ἡμῶν,
<eur. alc. 992> φίλα δὲ θανοῦς' ἔτ' ἔσται,
<eur. alc. 993> γενναιοτάταν δὲ πασᾶν
<eur. alc. 994> ἐζεύξω κλισίαις ἄκοιτιν.
<eur. alc. 995> μηδὲ νεκρῶν ὡς φθιμένων χῶμα νομιζέσθω
<eur. alc. 996> τύμβος σᾶς ἀλόχου, θεοῖσι δ' ὁμοίως
<eur. alc. 997> τιμάσθω, σέβας ἐμπόρων.
<eur. alc. 1000> καί τις δοχμίαν κέλευθον
<eur. alc. 1001> ἐμβαίνων τόδ' ἐρεῖ:
<eur. alc. 1002> Αὕτα ποτὲ προύθαν' ἀνδρός,
<eur. alc. 1003> νῦν δ' ἔστι μάκαιρα δαίμων:
<eur. alc. 1004> χαῖρ', ὦ πότνι', εὖ δὲ δοίης.
<eur. alc. 1005> τοίᾳ νιν προσεροῦσι φήμᾳ.
<eur. alc. 1006> καὶ μὴν ὅδ', ὡς ἔοικεν, ̓Αλκμήνης γόνος,
<eur. alc. 1007> ̓́Αδμητε, πρὸς σὴν ἑστίαν πορεύεται.
<eur. alc. 1008> φίλον πρὸς ἄνδρα χρὴ λέγειν ἐλευθέρως,
<eur. alc. 1009> ̓́Αδμητε, μομφὰς δ' οὐχ ὑπὸ σπλάγχνοις ἔχειν
<eur. alc. 1010> σιγῶντ'. ἐγὼ δὲ σοῖς κακοῖσιν ἠξίουν
<eur. alc. 1011> ἐγγὺς παρεστὼς ἐξετάζεσθαι φίλος:
<eur. alc. 1012> σὺ δ' οὐκ ἔφραζες σῆς προκείμενον νέκυν
<eur. alc. 1013> γυναικός, ἀλλά μ' ἐξένιζες ἐν δόμοις,
<eur. alc. 1014> ὡς δὴ θυραίου πήματος σπουδὴν ἔχων.
<eur. alc. 1015> κἄστεψα κρᾶτα καὶ θεοῖς ἐλειψάμην
<eur. alc. 1016> σπονδὰς ἐν οἴκοις δυστυχοῦσι τοῖσι σοῖς.
<eur. alc. 1017> καὶ μέμφομαι μέν, μέμφομαι, παθὼν τάδε:
<eur. alc. 1018> οὐ μήν σε λυπεῖν &λτ;γ'&γτ; ἐν κακοῖσι βούλομαι.
<eur. alc. 1019> ὧν δ' οὕνεχ' ἥκω δεῦρ' ὑποστρέψας πάλιν
<eur. alc. 1020> λέξω: γυναῖκα τήνδε μοι σῶσον λαβών,
<eur. alc. 1021> ἕως ἂν ἵππους δεῦρο Θρῃκίας ἄγων
<eur. alc. 1022> ἔλθω, τύραννον Βιστόνων κατακτανών.
<eur. alc. 1023> πράξας δ' ὃ μὴ τύχοιμι （νοστήσαιμι γάρ）
<eur. alc. 1024> δίδωμι τήνδε σοῖσι προσπολεῖν δόμοις.
<eur. alc. 1025> πολλῷ δὲ μόχθῳ χεῖρας ἦλθεν εἰς ἐμάς:
<eur. alc. 1026> ἀγῶνα γὰρ πάνδημον εὑρίσκω τινὰς
<eur. alc. 1027> τιθέντας, ἀθληταῖσιν ἄξιον πόνον,
<eur. alc. 1028> ὅθεν κομίζω τήνδε νικητήρια
<eur. alc. 1029> λαβών. τὰ μὲν γὰρ κοῦφα τοῖς νικῶσιν ἦν
<eur. alc. 1030> ἵππους ἄγεσθαι, τοῖσι δ' αὖ τὰ μείζονα
<eur. alc. 1031> νικῶσι, πυγμὴν καὶ πάλην, βουφόρβια:
<eur. alc. 1032> γυνὴ δ' ἐπ' αὐτοῖς εἵπετ': ἐντυχόντι δὲ
<eur. alc. 1033> αἰσχρὸν παρεῖναι κέρδος ἦν τόδ' εὐκλεές.
<eur. alc. 1034> ἀλλ', ὥσπερ εἶπον, σοὶ μέλειν γυναῖκα χρή:
<eur. alc. 1035> οὐ γὰρ κλοπαίαν ἀλλὰ σὺν πόνῳ λαβὼν
<eur. alc. 1036> ἥκω: χρόνῳ δὲ καὶ σύ μ' αἰνέσεις ἴσως.
<eur. alc. 1037> οὔτοι ς' ἀτίζων οὐδ' ἐν ἐχθροῖσιν τιθεὶς
<eur. alc. 1038> ἔκρυψ' ἐμῆς γυναικὸς ἀθλίου τύχας.
<eur. alc. 1039> ἀλλ' ἄλγος ἄλγει τοῦτ' ἂν ἦν προσκείμενον,
<eur. alc. 1040> εἴ του πρὸς ἄλλου δώμαθ' ὡρμήθης ξένου:
<eur. alc. 1041> ἅλις δὲ κλαίειν τοὐμὸν ἦν ἐμοὶ κακόν.
<eur. alc. 1042> γυναῖκα δ', εἴ πως ἔστιν, αἰτοῦμαί ς', ἄναξ,
<eur. alc. 1043> ἄλλον τιν' ὅστις μὴ πέπονθεν οἷ' ἐγὼ
<eur. alc. 1044> σῴζειν ἄνωχθι Θεσσαλῶν: πολλοὶ δέ σοι
<eur. alc. 1045> ξένοι Φεραίων: μή μ' ἀναμνήσῃς κακῶν.
<eur. alc. 1046> οὐκ ἂν δυναίμην τήνδ' ὁρῶν ἐν δώμασιν
<eur. alc. 1047> ἄδακρυς εἶναι: μὴ νοσοῦντί μοι νόσον
<eur. alc. 1048> προσθῇς: ἅλις γὰρ συμφορᾷ βαρύνομαι.
<eur. alc. 1049> ποῦ καὶ τρέφοιτ' ἂν δωμάτων νέα γυνή;
<eur. alc. 1050> νέα γάρ, ὡς ἐσθῆτι καὶ κόσμῳ πρέπει.
<eur. alc. 1051> πότερα κατ' ἀνδρῶν δῆτ' ἐνοικήσει στέγην;
<eur. alc. 1052> καὶ πῶς ἀκραιφνὴς ἐν νέοις στρωφωμένη
<eur. alc. 1053> ἔσται; τὸν ἡβῶνθ', ̔Ηράκλεις, οὐ ῥᾴδιον
<eur. alc. 1054> εἴργειν: ἐγὼ δὲ σοῦ προμηθίαν ἔχω.
<eur. alc. 1055> ἢ τῆς θανούσης θάλαμον ἐσβήσας τρέφω;
<eur. alc. 1056> καὶ πῶς ἐπεσφρῶ τήνδε τῷ κείνης λέχει;
<eur. alc. 1057> διπλῆν φοβοῦμαι μέμψιν, ἔκ τε δημοτῶν,
<eur. alc. 1058> μή τίς μ' ἐλέγξῃ τὴν ἐμὴν εὐεργέτιν
<eur. alc. 1059> προδόντ' ἐν ἄλλης δεμνίοις πίτνειν νέας,
<eur. alc. 1060> καὶ τῆς θανούσης （ἀξία δέ μοι σέβειν）
<eur. alc. 1061> πολλὴν πρόνοιαν δεῖ μ' ἔχειν. σὺ δ', ὦ γύναι,
<eur. alc. 1062> ἥτις ποτ' εἶ σύ, ταὔτ' ἔχους' ̓Αλκήστιδι
<eur. alc. 1063> μορφῆς μέτρ' ἴσθι, καὶ προσήϊξαι δέμας.
<eur. alc. 1064> οἴμοι. κόμιζε πρὸς θεῶν ἐξ ὀμμάτων
<eur. alc. 1065> γυναῖκα τήνδε, μή μ' ἕλῃς ᾑρημένον.
<eur. alc. 1066> δοκῶ γὰρ αὐτὴν εἰσορῶν γυναῖχ' ὁρᾶν
<eur. alc. 1067> ἐμήν: θολοῖ δὲ καρδίαν, ἐκ δ' ὀμμάτων
<eur. alc. 1068> πηγαὶ κατερρώγασιν: ὦ τλήμων ἐγώ,
<eur. alc. 1069> ὡς ἄρτι πένθους τοῦδε γεύομαι πικροῦ.
<eur. alc. 1070> ἐγὼ μὲν οὐκ ἔχοιμ' ἂν εὖ λέγειν τύχην:
<eur. alc. 1071> χρὴ δ', ἥτις ἐστί, καρτερεῖν θεοῦ δόσιν.
<eur. alc. 1072> εἰ γὰρ τοσαύτην δύναμιν εἶχον ὥστε σὴν
<eur. alc. 1073> ἐς φῶς πορεῦσαι νερτέρων ἐκ δωμάτων
<eur. alc. 1074> γυναῖκα καί σοι τήνδε πορσῦναι χάριν.
<eur. alc. 1075> σάφ' οἶδα βούλεσθαί ς' ἄν. ἀλλὰ ποῦ τόδε;
<eur. alc. 1076> οὐκ ἔστι τοὺς θανόντας ἐς φάος μολεῖν.
<eur. alc. 1077> μή νυν ὑπέρβαλλ' ἀλλ' ἐναισίμως φέρε.
<eur. alc. 1078> ῥᾷον παραινεῖν ἢ παθόντα καρτερεῖν.
<eur. alc. 1079> τί δ' ἂν προκόπτοις, εἰ θέλεις ἀεὶ στένειν;
<eur. alc. 1080> ἔγνωκα καὐτός, ἀλλ' ἔρως τις ἐξάγει.
<eur. alc. 1081> τὸ γὰρ φιλῆσαι τὸν θανόντ' ἄγει δάκρυ.
<eur. alc. 1082> ἀπώλεσέν με κἄτι μᾶλλον ἢ λέγω.
<eur. alc. 1083> γυναικὸς ἐσθλῆς ἤμπλακες: τίς ἀντερεῖ;
<eur. alc. 1084> ὥστ' ἄνδρα τόνδε μηκέθ' ἥδεσθαι βίῳ.
<eur. alc. 1085> χρόνος μαλάξει, νῦν δ' ἔθ' ἡβάσκει, κακόν.
<eur. alc. 1086> χρόνον λέγοις ἄν, εἰ χρόνος τὸ κατθανεῖν.
<eur. alc. 1087> γυνή σε παύσει καὶ νέοι γάμοι πόθου.
<eur. alc. 1088> σίγησον: οἷον εἶπας. οὐκ ἂν ᾠόμην.
<eur. alc. 1089> τί δ'; οὐ γαμεῖς γὰρ ἀλλὰ χηρεύσῃ λέχος;
<eur. alc. 1090> οὐκ ἔστιν ἥτις τῷδε συγκλιθήσεται.
<eur. alc. 1091> μῶν τὴν θανοῦσαν ὠφελεῖν τι προσδοκᾷς;
<eur. alc. 1092> κείνην ὅπουπερ ἔστι τιμᾶσθαι χρεών.
<eur. alc. 1093> αἰνῶ μὲν αἰνῶ: μωρίαν δ' ὀφλισκάνεις.
<eur. alc. 1094> ὡς μήποτ' ἄνδρα τόνδε νυμφίον καλῶν.
<eur. alc. 1095> ἐπῄνες' ἀλόχῳ πιστὸς οὕνεκ' εἶ φίλος.]
<eur. alc. 1096> θάνοιμ' ἐκείνην καίπερ οὐκ οὖσαν προδούς.
<eur. alc. 1097> δέχου νυν εἴσω τήνδε γενναίων δόμων.
<eur. alc. 1098> μή, πρός σε τοῦ σπείραντος ἄντομαι Διός.
<eur. alc. 1099> καὶ μὴν ἁμαρτήσῃ γε μὴ δράσας τάδε.
<eur. alc. 1100> καὶ δρῶν γε λύπῃ καρδίαν δηχθήσομαι.
<eur. alc. 1101> πιθοῦ: τάχ' ἂν γὰρ ἐς δέον πέσοι χάρις.
<eur. alc. 1102> φεῦ.
<eur. alc. 1103> εἴθ' ἐξ ἀγῶνος τήνδε μὴ 'λαβές ποτε.
<eur. alc. 1104> νικῶντι μέντοι καὶ σὺ συννικᾷς ἐμοί.
<eur. alc. 1105> καλῶς ἔλεξας: ἡ γυνὴ δ' ἀπελθέτω.
<eur. alc. 1105> ἄπεισιν, εἰ χρή: πρῶτα δ' εἰ χρεὼν ἄθρει.
<eur. alc. 1106> χρή, σοῦ γε μὴ μέλλοντος ὀργαίνειν ἐμοί.
<eur. alc. 1107> εἰδώς τι κἀγὼ τήνδ' ἔχω προθυμίαν.
<eur. alc. 1108> νίκα νυν: οὐ μὴν ἁνδάνοντά μοι ποιεῖς.
<eur. alc. 1109> ἀλλ' ἔσθ' ὅθ' ἡμᾶς αἰνέσεις: πιθοῦ μόνον.
<eur. alc. 1110> κομίζετ', εἰ χρὴ τήνδε δέξασθαι δόμοις.
<eur. alc. 1111> οὐκ ἂν μεθείην τὴν γυναῖκα προσπόλοις.
<eur. alc. 1112> σὺ δ' αὐτὸς αὐτὴν εἴσαγ', εἰ δοκεῖ, δόμους.
<eur. alc. 1113> ἐς σὰς μὲν οὖν ἔγωγε θήσομαι χέρας.
<eur. alc. 1114> οὐκ ἂν θίγοιμι: δῶμα δ' εἰσελθεῖν πάρα.
<eur. alc. 1115> τῇ σῇ πέποιθα χειρὶ δεξιᾷ μόνῃ.
<eur. alc. 1116> ἄναξ, βιάζῃ μ' οὐ θέλοντα δρᾶν τάδε.
<eur. alc. 1117> τόλμα προτεῖναι χεῖρα καὶ θιγεῖν ξένης.
<eur. alc. 1118> καὶ δὴ προτείνω, Γοργόν' ὡς καρατομῶν.
<eur. alc. 1119> ἔχεις;
<eur. alc. 1120> ἔχω, ναί.
<eur. alc. 1121> σῷζέ νυν, καὶ τὸν Διὸς
<eur. alc. 1120> φήσεις ποτ' εἶναι παῖδα γενναῖον ξένον.
<eur. alc. 1121> βλέψον πρὸς αὐτήν, εἴ τι σῇ δοκεῖ πρέπειν
<eur. alc. 1122> γυναικί: λύπης δ' εὐτυχῶν μεθίστασο.
<eur. alc. 1123> ὦ θεοί, τί λέξω; θαῦμ' ἀνέλπιστον τόδε:
<eur. alc. 1124> γυναῖκα λεύσσω τήνδ' ἐμὴν ἐτητύμως,
<eur. alc. 1125> ἢ κέρτομός μ' ἐκ θεοῦ τις ἐκπλήσσει χαρά;
<eur. alc. 1126> οὐκ ἔστιν ἄλλη: τήνδ' ὁρᾷς δάμαρτα σήν.
<eur. alc. 1127> ὅρα δὲ μή τι φάσμα νερτέρων τόδ' ᾖ.
<eur. alc. 1128> οὐ ψυχαγωγὸν τόνδ' ἐποιήσω ξένον.
<eur. alc. 1129> ἀλλ' ἣν ἔθαπτον εἰσορῶ δάμαρτ' ἐμήν;
<eur. alc. 1130> σάφ' ἴσθ': ἀπιστεῖν δ' οὔ σε θαυμάζω τύχῃ.
<eur. alc. 1131> θίγω, προσείπω ζῶσαν ὡς δάμαρτ' ἐμήν;
<eur. alc. 1132> πρόσειπ': ἔχεις γὰρ πᾶν ὅσονπερ ἤθελες.
<eur. alc. 1133> ὦ φιλτάτης γυναικὸς ὄμμα καὶ δέμας,
<eur. alc. 1134> ἔχω ς' ἀέλπτως, οὔποτ' ὄψεσθαι δοκῶν.
<eur. alc. 1135> ἔχεις: φθόνος δὲ μὴ γένοιτό τις θεῶν.
<eur. alc. 1136> ὦ τοῦ μεγίστου Ζηνὸς εὐγενὲς τέκνον,
<eur. alc. 1137> εὐδαιμονοίης καί ς' ὁ φιτύσας πατὴρ
<eur. alc. 1138> σῴζοι: σὺ γὰρ δὴ τἄμ' ἀνώρθωσας μόνος.
<eur. alc. 1139> πῶς τήνδ' ἔπεμψας νέρθεν ἐς φάος τόδε;
<eur. alc. 1140> μάχην συνάψας δαιμόνων τῷ κυρίῳ.
<eur. alc. 1141> ποῦ τόνδε Θανάτῳ φῂς ἀγῶνα συμβαλεῖν;
<eur. alc. 1142> τύμβον παρ' αὐτόν, ἐκ λόχου μάρψας χεροῖν.
<eur. alc. 1143> τί γάρ ποθ' ἥδ' ἄναυδος ἕστηκεν γυνή;
<eur. alc. 1144> οὔπω θέμις σοι τῆσδε προσφωνημάτων
<eur. alc. 1145> κλύειν, πρὶν ἂν θεοῖσι τοῖσι νερτέροις
<eur. alc. 1146> ἀφαγνίσηται καὶ τρίτον μόλῃ φάος.
<eur. alc. 1147> ἀλλ' εἴσαγ' εἴσω τήνδε: καὶ δίκαιος ὢν
<eur. alc. 1148> τὸ λοιπόν, ̓́Αδμητ', εὐσέβει περὶ ξένους.
<eur. alc. 1149> καὶ χαῖρ': ἐγὼ δὲ τὸν προκείμενον πόνον
<eur. alc. 1150> Σθενέλου τυράννῳ παιδὶ πορσυνῶ μολών.
<eur. alc. 1151> μεῖνον παρ' ἡμῖν καὶ ξυνέστιος γενοῦ.
<eur. alc. 1152> αὖθις τόδ' ἔσται, νῦν δ' ἐπείγεσθαί με δεῖ.
<eur. alc. 1153> ἀλλ' εὐτυχοίης, νόστιμον δ' ἔλθοις δρόμον.
<eur. alc. 1154> ἀστοῖς δὲ πάσῃ τ' ἐννέπω τετραρχίᾳ
<eur. alc. 1155> χοροὺς ἐπ' ἐσθλαῖς συμφοραῖσιν ἱστάναι
<eur. alc. 1156> βωμούς τε κνισᾶν βουθύτοισι προστροπαῖς.
<eur. alc. 1157> νῦν γὰρ μεθηρμόσμεσθα βελτίω βίον
<eur. alc. 1158> τοῦ πρόσθεν: οὐ γὰρ εὐτυχῶν ἀρνήσομαι.
<eur. alc. 1159> πολλαὶ μορφαὶ τῶν δαιμονίων,
<eur. alc. 1160> πολλὰ δ' ἀέλπτως κραίνουσι θεοί:
<eur. alc. 1161> καὶ τὰ δοκηθέντ' οὐκ ἐτελέσθη,
<eur. alc. 1162> τῶν δ' ἀδοκήτων πόρον ηὗρε θεός.
<eur. alc. 1163> τοιόνδ' ἀπέβη τόδε πρᾶγμα.
