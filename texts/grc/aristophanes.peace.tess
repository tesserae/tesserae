<aristoph. peace. 1> αἶρ' αἶρε μᾶζαν ὡς τάχιστα κανθάρῳ.
<aristoph. peace. 2> ἰδού. δὸς αὐτῷ, τῷ κάκιστ' ἀπολουμένῳ
<aristoph. peace. 3> καὶ μήποτ' αὐτῆς μᾶζαν ἡδίω φάγοι.
<aristoph. peace. 4> δὸς μᾶζαν ἑτέραν, ἐξ ὀνίδων πεπλασμένην.
<aristoph. peace. 5> ἰδοὺ μάλ' αὖφις. ποῦ γὰρ ἣν νῦν δὴ 'φερες;
<aristoph. peace. 6> κατέφαγεν;   οὐ μὰ τὸν Δί' ἀλλ' ἐξαρπάσας
<aristoph. peace. 7> ὅλην ἐνέκαψε περικυλίσας τοῖν ποδοῖν.
<aristoph. peace. 8> ἀλλ' ὡς τάχιστα τρῖβε πολλὰς καὶ πυκνάς.
<aristoph. peace. 9> ἄνδρες κοπρολόγοι προσλάβεσθε πρὸς θεῶν,
<aristoph. peace. 10> εἰ μή με βούλεσθ' ἀποπνιγέντα περιιδεῖν.
<aristoph. peace. 11> ἑτέραν ἑτέραν δός, παιδὸς ἡταιρηκότος:
<aristoph. peace. 12> τετριμμένης γάρ φησιν ἐπιθυμεῖν.   ἰδού.
<aristoph. peace. 13> ἑνὸς μὲν ὦνδρες ἀπολελύσθαι μοι δοκῶ:
<aristoph. peace. 14> οὐδεὶς γὰρ ἂν φαίη με μάττοντ' ἐσθίειν.
<aristoph. peace. 15> αἰβοῖ, φέρ' ἄλλην χἀτέραν μοι χἀτέραν,
<aristoph. peace. 16> καὶ τρῖβ' ἔθ' ἑτέρας.   μὰ τὸν ̓Απόλλω 'γὼ μὲν οὔ:
<aristoph. peace. 17> οὐ γὰρ ἔθ' οἶός τ' εἴμ' ὑπερέχειν τῆς ἀντλίας.
<aristoph. peace. 18> αὐτὴν ἄρ' οἴσω συλλαβὼν τὴν ἀντλίαν.
<aristoph. peace. 19> νὴ τὸν Δί' ἐς κόρακάς γε καὶ σαυτόν γε πρός.
<aristoph. peace. 20> ὑμῶν δέ γ' εἴ τις οἶδ' ἐμοὶ κατειπάτω,
<aristoph. peace. 21> πόθεν ἂν πριαίμην ῥῖνα μὴ τετρημένην.
<aristoph. peace. 22> οὐδὲν γὰρ ἔργον ἦν ἄρ' ἀθλιώτερον
<aristoph. peace. 23> ἢ κανθάρῳ μάττοντα παρέχειν ἐσθίειν.
<aristoph. peace. 24> ὗς μὲν γάρ, ὥσπερ ἂν χέσῃ τις, ἢ κύων
<aristoph. peace. 25> φαύλως ἐρείδει: τοῦτο δ' ὑπὸ φρονήματος
<aristoph. peace. 26> βρενθύεταί τε καὶ φαγεῖν οὐκ ἀξιοῖ,
<aristoph. peace. 27> ἢν μὴ παραθῶ τρίψας δι' ἡμέρας ὅλης
<aristoph. peace. 28> ὥσπερ γυναικὶ γογγύλην μεμαγμένην.
<aristoph. peace. 29> ἀλλ' εἰ πέπαυται τῆς ἐδωδῆς σκέψομαι
<aristoph. peace. 30> τῃδὶ παροίξας τῆς θύρας, ἵνα μή μ' ἴδῃ.
<aristoph. peace. 31> ἔρειδε, μὴ παύσαιο μηδέποτ' ἐσθίων
<aristoph. peace. 32> τέως ἕως σαυτὸν λάθοις διαρραγείς.
<aristoph. peace. 33> οἷον δὲ κύψας ὁ κατάρατος ἐσθίει,
<aristoph. peace. 34> ὥσπερ παλαιστής, παραβαλὼν τοὺς γομφίους,
<aristoph. peace. 35> καὶ ταῦτα τὴν κεφαλήν τε καὶ τὼ χεῖρέ πως
<aristoph. peace. 36> ὡδὶ περιάγων, ὥσπερ οἱ τὰ σχοινία
<aristoph. peace. 37> τὰ παχέα συμβάλλοντες ἐς τὰς ὁλκάδας.
<aristoph. peace. 38> μιαρὸν τὸ χρῆμα καὶ κάκοσμον καὶ βορόν:
<aristoph. peace. 39> χὤτου ποτ' ἐστὶ δαιμόνων ἡ προσβολὴ
<aristoph. peace. 40> οὐκ οἶδ'. ̓Αφροδίτης μὲν γὰρ οὔ μοι φαίνεται,
<aristoph. peace. 41> οὐ μὴν Χαρίτων γε.   τοῦ γάρ ἐστ';   οὐκ ἔσθ' ὅπως
<aristoph. peace. 42> τοῦτ' ἔστι τὸ τέρας οὐ Διὸς καταιβάτου.
<aristoph. peace. 43> οὐκοῦν ἂν ἤδη τῶν θεατῶν τις λέγοι
<aristoph. peace. 44> νεανίας δοκησίσοφος, “τὸ δὲ πρᾶγμα τί;
<aristoph. peace. 45> ὁ κάνθαρος δὲ πρὸς τί; ” κᾆτ' αὐτῷ γ' ἀνὴρ
<aristoph. peace. 46> ̓Ιωνικός τίς φησι παρακαθήμενος:
<aristoph. peace. 47> “δοκέω μέν, ἐς Κλέωνα τοῦτ' αἰνίσσεται,
<aristoph. peace. 48> ὡς κεῖνος ἀναιδέως τὴν σπατίλην ἐσθίει.”
<aristoph. peace. 49> ἀλλ' εἰσιὼν τῷ κανθάρῳ δώσω πιεῖν.
<aristoph. peace. 50> ἐγὼ δὲ τὸν λόγον γε τοῖσι παιδίοις
<aristoph. peace. 51> καὶ τοῖσιν ἀνδρίοισι καὶ τοῖς ἀνδράσιν
<aristoph. peace. 52> καὶ τοῖς ὑπερτάτοισιν ἀνδράσιν φράσω
<aristoph. peace. 53> καὶ τοῖς ὑπερηνορέουσιν ἔτι τούτοις μάλα.
<aristoph. peace. 54> ὁ δεσπότης μου μαίνεται καινὸν τρόπον,
<aristoph. peace. 55> οὐχ ὅνπερ ὑμεῖς, ἀλλ' ἕτερον καινὸν πάνυ.
<aristoph. peace. 56> δι' ἡμέρας γὰρ ἐς τὸν οὐρανὸν βλέπων
<aristoph. peace. 57> ὡδὶ κεχηνὼς λοιδορεῖται τῷ Διὶ
<aristoph. peace. 58> καί φησιν, “ὦ Ζεῦ τί ποτε βουλεύει ποιεῖν;
<aristoph. peace. 59> κατάθου τὸ κόρημα: μὴ 'κκόρει τὴν ̔Ελλάδα.”
<aristoph. peace. 60> ἔα ἔα.
<aristoph. peace. 61> σιγήσαθ', ὡς φωνῆς ἀκούειν μοι δοκῶ.
<aristoph. peace. 62> ὦ Ζεῦ τί δρασείεις ποθ' ἡμῶν τὸν λεών;
<aristoph. peace. 63> λήσεις σεαυτὸν τὰς πόλεις ἐκκοκκίσας.
<aristoph. peace. 64> τοῦτ' ἔστι τουτὶ τὸ κακὸν αὔθ' οὑγὼ 'λεγον.
<aristoph. peace. 65> τὸ γὰρ παράδειγμα τῶν μανιῶν ἀκούετε:
<aristoph. peace. 66> ἃ δ' εἶπε πρῶτον ἡνίκ' ἤρχεθ' ἡ χολή,
<aristoph. peace. 67> πεύσεσθ'. ἔφασκε γὰρ πρὸς αὑτὸν ἐνθαδί:
<aristoph. peace. 68> “πῶς ἄν ποτ' ἀφικοίμην ἂν εὐθὺ τοῦ Διός;”
<aristoph. peace. 69> ἔπειτα λεπτὰ κλιμάκια ποιούμενος,
<aristoph. peace. 70> πρὸς ταῦτ' ἀνηρριχᾶτ' ἂν ἐς τὸν οὐρανόν,
<aristoph. peace. 71> ἕως ξυνετρίβη τῆς κεφαλῆς καταρρυείς.
<aristoph. peace. 72> ἐχθὲς δὲ μετὰ ταῦτ' ἐκφθαρεὶς οὐκ οἶδ' ὅποι
<aristoph. peace. 73> εἰσήγαγ' Αἰτναῖον μέγιστον κάνθαρον,
<aristoph. peace. 74> κἄπειτα τοῦτον ἱπποκομεῖν μ' ἠνάγκασεν,
<aristoph. peace. 75> καὐτὸς καταψῶν αὐτὸν ὥσπερ πωλίον,
<aristoph. peace. 76> “ὦ Πηγάσειον,” φησί, “γενναῖον πτερόν,
<aristoph. peace. 77> ὅπως πετήσει μ' εὐθὺ τοῦ Διὸς λαβών.”
<aristoph. peace. 78> ἀλλ' ὅ τι ποιεῖ τῃδὶ διακύψας ὄψομαι.
<aristoph. peace. 79> οἴμοι τάλας: ἴτε δεῦρο δεῦρ ὦ γείτονες:
<aristoph. peace. 80> ὁ δεσπότης γάρ μου μετέωρος αἴρεται
<aristoph. peace. 81> ἱππηδὸν ἐς τὸν ἀέρ' ἐπὶ τοῦ κανθάρου.
<aristoph. peace. 82> ἥσυχος ἥσυχος, ἠρέμα, κάνθων:
<aristoph. peace. 83> μή μοι σοβαρῶς χώρει λίαν
<aristoph. peace. 84> εὐθὺς ἀπ' ἀρχῆς ῥώμῃ πίσυνος,
<aristoph. peace. 85> πρὶν ἂν ἰδίῃς καὶ διαλύσῃς
<aristoph. peace. 86> ἄρθρων ἶνας πτερύγων ῥύμῃ.
<aristoph. peace. 87> καὶ μὴ πνεῖ μοι κακόν, ἀντιβολῶ ς':
<aristoph. peace. 88> εἰ δὲ ποιήσεις τοῦτο, κατ' οἴκους
<aristoph. peace. 89> αὐτοῦ μεῖνον τοὺς ἡμετέρους.
<aristoph. peace. 90> ὦ δέσποτ' ἄναξ ὡς παραπαίεις.
<aristoph. peace. 91> σίγα σίγα.
<aristoph. peace. 92> ποῖ δῆτ' ἄλλως μετεωροκοπεῖς;
<aristoph. peace. 93> ὑπὲρ ̔Ελλήνων πάντων πέτομαι
<aristoph. peace. 94> τόλμημα νέον παλαμησάμενος.
<aristoph. peace. 95> τί πέτει; τί μάτην οὐχ ὑγιαίνεις;
<aristoph. peace. 96> εὐφημεῖν χρὴ καὶ μὴ φλαῦρον
<aristoph. peace. 97> μηδὲν γρύζειν ἀλλ' ὀλολύζειν:
<aristoph. peace. 98> τοῖς τ' ἀνθρώποισι φράσον σιγᾶν,
<aristoph. peace. 99> τοὺς τε κοπρῶνας καὶ τὰς λαύρας
<aristoph. peace. 100> καιναῖς πλίνθοισιν ἀνοικοδομεῖν
<aristoph. peace. 101> καὶ τοὺς πρωκτοὺς ἐπικλῄειν.
<aristoph. peace. 102> οὐκ ἔσθ' ὅπως σιγήσομ', ἢν μή μοι φράσῃς
<aristoph. peace. 103> ὅποι πέτεσθαι διανοεῖ.   τί δ' ἄλλο γ' ἢ
<aristoph. peace. 104> ὡς τὸν Δί' ἐς τὸν οὐρανόν;   τίνα νοῦν ἔχων;
<aristoph. peace. 105> ἐρησόμενος ἐκεῖνον ̔Ελλήνων πέρι
<aristoph. peace. 106> ἁπαξαπάντων ὅ τι ποιεῖν βουλεύεται.
<aristoph. peace. 107> ἐὰν δὲ μή σοι καταγορεύῃ;   γράψομαι
<aristoph. peace. 108> Μήδοισιν αὐτὸν προδιδόναι τὴν ̔Ελλάδα.
<aristoph. peace. 109> μὰ τὸν Διόνυσον οὐδέποτε ζῶντός γ' ἐμοῦ.
<aristoph. peace. 110> οὐκ ἔστι παρὰ ταῦτ' ἄλλ'.   ἰοὺ ἰοὺ ἰού:
<aristoph. peace. 111> ὦ παιδί' ὁ πατὴρ ἀπολιπὼν ἀπέρχεται
<aristoph. peace. 112> ὑμᾶς ἐρήμους ἐς τὸν οὐρανὸν λάθρᾳ.
<aristoph. peace. 113> ἀλλ' ἀντιβολεῖτε τὸν πατέρ ὦ κακοδαίμονα.
<aristoph. peace. 114> ὦ πάτερ ὦ πάτερ ἆρ' ἔτυμός γε
<aristoph. peace. 115> δώμασιν ἡμετέροις φάτις ἥκει,
<aristoph. peace. 116> ὡς σὺ μετ' ὀρνίθων προλιρὼν ἐμὲ
<aristoph. peace. 117> ἐς κόρακας βαδιεῖ μεταμώνιος;
<aristoph. peace. 118> ἔστι τι τῶνδ' ἐτύμως; εἴπ' ὦ πάτερ, εἴ τι φιλεῖς με.
<aristoph. peace. 119> δοξάσαι ἔστι κόραι, τὸ δ' ἐτήτυμον ἄχθομαι ὑμῖν,
<aristoph. peace. 120> ἡνίκ' ἂν αἰτίζητ' ἄρτον πάππαν με καλοῦσαι,
<aristoph. peace. 121> ἔνδον δ' ἀργυρίου μηδὲ ψακὰς ᾖ πάνυ πάμπαν.
<aristoph. peace. 122> ἢν δ' ἐγὼ εὖ πράξας ἔλθω πάλιν, ἕξετ' ἐν ὥρᾳ
<aristoph. peace. 123> κολλύραν μεγάλην καὶ κόνδυλον ὄψον ἐρ' αὐτῇ.
<aristoph. peace. 124> καὶ τίς πόρος σοι τῆς ὁδοῦ γενήσεται;
<aristoph. peace. 125> ναῦς μὲν γὰρ οὐκ ἄξει σε ταύτην τὴν ὁδόν.
<aristoph. peace. 126> πτηνὸς πορεύσει πῶλος: οὐ ναυσθλώσομαι.
<aristoph. peace. 127> τίς δ' ἡ 'πίνοιά σοὐστὶν ὥστε κάνθαρον
<aristoph. peace. 128> ζεύξαντ' ἐλαύνειν ἐς θεοὺς ὦ παππία;
<aristoph. peace. 129> ἐν τοῖσιν Αἰσώπου λόγοις ἐξηυρέθη
<aristoph. peace. 130> μόνος πετεινῶν ἐς θεοὺς ἀφιγμένος.
<aristoph. peace. 131> ἄπιστον εἶπας μῦθον ὦ πάτερ πάτερ,
<aristoph. peace. 132> ὅπως κάκοσμον ζῷον ἦλθεν ἐς θεούς.
<aristoph. peace. 133> ἦλθεν κατ' ἔχθραν αἰετοῦ πάλαι ποτέ,
<aristoph. peace. 134> ᾤ' ἐκκυλίνδων κἀντιτιμωρούμενος.
<aristoph. peace. 135> οὐκοῦν ἐχρῆν σε Πηγάσου ζεῦξαι πτερόν,
<aristoph. peace. 136> ὅπως ἐφαίνου τοῖς θεοῖς τραγικώτερος.
<aristoph. peace. 137> ἀλλ' ὦ μέλ' ἄν μοι σιτίων διπλῶν ἔδει:
<aristoph. peace. 138> νῦν δ' ἃττ' ἂν αὐτὸς καταφάγω τὰ σιτία,
<aristoph. peace. 139> τούτοισι τοῖς αὐτοῖσι τοῦτον χορτάσω.
<aristoph. peace. 140> τί δ' ἢν ἐς ὑγρὸν πόντιον πέσῃ βάθος;
<aristoph. peace. 141> πῶς ἐξολισθεῖν πτηνὸς ὢν δυνήσεται;
<aristoph. peace. 142> ἐπίτηδες εἶχον πηδάλιον, ᾧ χρήσομαι:
<aristoph. peace. 143> τὸ δὲ πλοῖον ἔσται Ναξιουργὴς κάνθαρος.
<aristoph. peace. 144> λιμὴν δὲ τίς σε δέξεται φορούμενον;
<aristoph. peace. 145> ἐν Πειραιεῖ δήπου 'στὶ Κανθάρου λιμήν.
<aristoph. peace. 146> ἐκεῖνο τήρει, μὴ σφαλεὶς καταρρυῇς
<aristoph. peace. 147> ἐντεῦθεν, εἶτα χωλὸς ὢν Εὐριπίδῃ
<aristoph. peace. 148> λόγον παράσχῃς καὶ τραγῳδία γένῃ.
<aristoph. peace. 149> ἐμοὶ μελήσει ταῦτά γ'. ἀλλὰ χαίρετε.
<aristoph. peace. 150> ὑμεῖς δέ γ', ὑπὲρ ὧν τοὺς πόνους ἐγὼ πονῶ,
<aristoph. peace. 151> μὴ βδεῖτε μηδὲ χέζεθ' ἡμερῶν τριῶν:
<aristoph. peace. 152> ὡς εἰ μετέωρος οὗτος ὢν ὀσφρήσεται,
<aristoph. peace. 153> κατωκάρα ῥίψας με βουκολήσεται.
<aristoph. peace. 154> ἀλλ' ἄγε Πήγασε χώρει χαίρων,
<aristoph. peace. 155> χρυσοχάλινον πάταγον ψαλίων
<aristoph. peace. 156> διακινήσας φαιδροῖς ὠσίν.
<aristoph. peace. 157> τί ποιεῖς; τί ποιεῖς; ποῖ παρακλίνεις
<aristoph. peace. 158> τοὺς μυκτῆρας; πρὸς τὰς λαύρας.
<aristoph. peace. 159> ἵει σαυτὸν θαρρῶν ἀπὸ γῆς,
<aristoph. peace. 160> κᾆτα δρομαίαν πτέρυγ' ἐκτείνων
<aristoph. peace. 161> ὀρθὸς χώρει Διὸς εἰς αὐλάς,
<aristoph. peace. 162> ἀπὸ μὲν κάκκης τὴν ῥῖν' ἀπέχων,
<aristoph. peace. 163> ἀπὸ δ' ἡμερίων σίτων πάντων.
<aristoph. peace. 164> ἄνθρωπε τί δρᾷς, οὗτος ὁ χέζων
<aristoph. peace. 165> ἐν Πειραιεῖ παρὰ ταῖς πόρναις;
<aristoph. peace. 166> ἀπολεῖς μ' ἀπολεῖς. οὐ κατορύξεις
<aristoph. peace. 167> κἀπιφορήσεις τῆς γῆς πολλήν,
<aristoph. peace. 168> κἀπιφυτεύσεις ἕρπυλλον ἄνω
<aristoph. peace. 169> καὶ μύρον ἐπιχεῖς; ὡς ἤν τι πεσὼν
<aristoph. peace. 170> ἐνθένδε πάθω, τοὐμοῦ θανάτου
<aristoph. peace. 171> πέντε τάλανθ' ἡ πόλις ἡ Χίων
<aristoph. peace. 172> διὰ τὸν σὸν πρωκτὸν ὀφλήσει.
<aristoph. peace. 173> οἴμ' ὡς δέδοικα, κοὐκέτι σκώπτων λέγω.
<aristoph. peace. 174> ὦ μηχανοποιὲ πρόσεχε τὸν νοῦν ὡς ἐμέ:
<aristoph. peace. 175> ἤδη στρέφει τι πνεῦμα περὶ τὸν ὀμφαλόν,
<aristoph. peace. 176> κεἰ μὴ φυλάξει, χορτάσω τὸν κάνθαρον.
<aristoph. peace. 177> ἀτὰρ ἐγγὺς εἶναι τῶν θεῶν ἐμοὶ δοκῶ,
<aristoph. peace. 178> καὶ δὴ καθορῶ τὴν οἰκίαν τὴν τοῦ Διός.
<aristoph. peace. 179> τίς ἐν Διὸς θύραισιν; οὐκ ἀνοίξετε;
<aristoph. peace. 180> πόθεν βροτοῦ με προσέβαλ'; ὦναξ ̔Ηράκλεις
<aristoph. peace. 181> τουτὶ τί ἐστι τὸ κακόν;   ἱπποκάνθαρος.
<aristoph. peace. 182> ὦ βδελυρὲ καὶ τολμηρὲ κἀναίσχυντε σὺ
<aristoph. peace. 183> καὶ μιαρὲ καὶ παμμίαρε καὶ μιαρώτατε,
<aristoph. peace. 184> πῶς δεῦρ' ἀνῆλθες ὦ μιαρῶν μιαρώτατε;
<aristoph. peace. 185> τί σοί ποτ' ἔστ' ὄνομ'; οὐκ ἐρεῖς;   μιαρώτατος.
<aristoph. peace. 186> ποδαπὸς τὸ γένος δ' εἶ; φράζε μοι.   μιαρώτατος.
<aristoph. peace. 187> πατὴρ δέ σοι τίς ἐστ';   ἐμοί; μιαρώτατος.
<aristoph. peace. 188> οὔτοι μὰ τὴν γῆν ἔσθ' ὅπως οὐκ ἀποθανεῖ,
<aristoph. peace. 189> εἰ μὴ κατερεῖς μοι τοὔνομ' ὅ τι ποτ' ἔστι σοι.
<aristoph. peace. 190> Τρυγαῖος ̓Αθμονεύς, ἀμπελουργὸς δεξιός,
<aristoph. peace. 191> οὐ συκοφάντης οὐδ' ἐραστὴς πραγμάτων.
<aristoph. peace. 192> ἥκεις δὲ κατὰ τί;   τὰ κρέα ταυτί σοι φέρων.
<aristoph. peace. 193> ὦ δειλακρίων πῶς ἦλθες;   ὦ γλίσχρων ὁρᾷς
<aristoph. peace. 194> ὡς οὐκέτ' εἶναί σοι δοκῶ μιαρώτατος;
<aristoph. peace. 195> ἴθι νυν κάλεσόν μοι τὸν Δί'.   ἰὴ ἰὴ ἰή,
<aristoph. peace. 196> ὅτι οὐδὲ μέλλεις ἐγγὺς εἶναι τῶν θεῶν:
<aristoph. peace. 197> φροῦδοι γὰρ ἐχθές εἰσιν ἐξῳκισμένοι.
<aristoph. peace. 198> ποῖ γῆς;   ἰδοὺ γῆς.   ἀλλὰ ποῖ;   πόρρω πάνυ;
<aristoph. peace. 199> ὑπ' αὐτὸν ἀτεχνῶς τοὐρανοῦ τὸν κύτταρον.
<aristoph. peace. 200> πῶς οὖν σὺ δῆτ' ἐνταῦθα κατελείφθης μόνος;
<aristoph. peace. 201> τὰ λοιπὰ τηρῶ σκευάρια τὰ τῶν θεῶν,
<aristoph. peace. 202> χυτρίδια καὶ σανίδια κἀμφορείδια.
<aristoph. peace. 203> ἐξῳκίσαντο δ' οἱ θεοὶ τίνος οὕνεκα;
<aristoph. peace. 204> ̔́Ελλησιν ὀργισθέντες. εἶτ' ἐνταῦθα μὲν
<aristoph. peace. 205> ἵν' ἦσαν αὐτοὶ τὸν Πόλεμον κατῴκισαν,
<aristoph. peace. 206> ὑμᾶς παραδόντες δρᾶν ἀτεχνῶς ὅ τι βούλεται:
<aristoph. peace. 207> αὐτοὶ δ' ἀνῳκίσανθ' ὅπως ἀνωτάτω,
<aristoph. peace. 208> ἵνα μὴ βλέποιεν μαχομένους ὑμᾶς ἔτι
<aristoph. peace. 209> μηδ' ἀντιβολούντων μηδὲν αἰσθανοίατο.
<aristoph. peace. 210> τοῦ δ' οὕνεχ' ἡμᾶς ταῦτ' ἔδρασαν; εἰπέ μοι.
<aristoph. peace. 211> ὁτιὴ πολεμεῖν ᾑρεῖσθ' ἐκείνων πολλάκις
<aristoph. peace. 212> σπονδὰς ποιούντων: κεἰ μὲν οἱ Λακωνικοὶ
<aristoph. peace. 213> ὑπερβάλοιντο μικρόν, ἔλεγον ἂν ταδί:
<aristoph. peace. 214> “ναὶ τὼ σιὼ νῦν ὡττικίων δωσεῖ δίκαν.”
<aristoph. peace. 215> εἰ δ' αὖ τι πράξαιτ' ἀγαθὸν ἁττικωνικοί
<aristoph. peace. 216> κἄλθοιεν οἱ Λάκωνες εἰρήνης πέρι,
<aristoph. peace. 217> ἐλέγετ' ἂν ὑμεῖς εὐθύς: “ἐξαπατώμεθα
<aristoph. peace. 218> νὴ τὴν ̓Αθηνᾶν, νὴ Δί', οὐχὶ πειστέον:
<aristoph. peace. 219> ἥξουσι καὖθις, ἢν ἔχωμεν τὴν Πύλον.”
<aristoph. peace. 220> ὁ γοῦν χαρακτὴρ ἡμεδαπὸς τῶν ῥημάτων.
<aristoph. peace. 221> ὧν οὕνεκ' οὐκ οἶδ' εἴ ποτ' Εἰρήνην ἔτι
<aristoph. peace. 222> τὸ λοιπὸν ὄψεσθ'.   ἀλλὰ ποῖ γὰρ οἴχεται;
<aristoph. peace. 223> ὁ Πόλεμος αὐτὴν ἐνέβαλ' εἰς ἄντρον βαθύ.
<aristoph. peace. 224> ἐς ποῖον;   ἐς τουτὶ τὸ κάτω, κἄπειθ' ὁρᾷς
<aristoph. peace. 225> ὅσους ἄνωθεν ἐπεφόρησε τῶν λίθων,
<aristoph. peace. 226> ἵνα μὴ λάβητε μηδέποτ' αὐτήν.   εἰπέ μοι,
<aristoph. peace. 227> ἡμᾶς δὲ δὴ τί δρᾶν παρασκευάζεται;
<aristoph. peace. 228> οὐκ οἶδα πλὴν ἕν, ὅτι θυείαν ἑσπέρας
<aristoph. peace. 229> ὑπερφυᾶ τὸ μέγεθος εἰσηνέγκατο.
<aristoph. peace. 230> τί δῆτα ταύτῃ τῇ θυείᾳ χρήσεται;
<aristoph. peace. 231> τρίβειν ἐν αὐτῇ τὰς πόλεις βουλεύεται.
<aristoph. peace. 232> ἀλλ' εἶμι: καὶ γὰρ ἐξιέναι γνώμην ἐμὴν
<aristoph. peace. 233> μέλλει: θορυβεῖ γοῦν ἔνδον.   οἴμοι δείλαιος.
<aristoph. peace. 234> φέρ' αὐτὸν ἀποδρῶ: καὶ γὰρ ὥσπερ ᾐσθόμην
<aristoph. peace. 235> καὐτὸς θυείας φθέγμα πολεμιστηρίας.
<aristoph. peace. 236> ἰὼ βροτοὶ βροτοὶ βροτοὶ πολυτλήμονες,
<aristoph. peace. 237> ὡς αὐτίκα μάλα τὰς γνάθους ἀλγήσετε.
<aristoph. peace. 238> ὦναξ ̓́Απολλον τῆς θυείας τοῦ πλάτους,
<aristoph. peace. 239> ὅσον κακόν, καὶ τοῦ Πολέμου τοῦ βλέμματος.
<aristoph. peace. 240> ἆρ' οὗτός ἐστ' ἐκεῖνος ὃν καὶ φεύγομεν,
<aristoph. peace. 241> ὁ δεινός, ὁ ταλαύρινος, ὁ κατὰ τοῖν σκελοῖν;
<aristoph. peace. 242> ἰὼ Πρασιαὶ τρὶς ἄθλιαι καὶ πεντάκις
<aristoph. peace. 243> καὶ πολλοδεκάκις, ὡς ἀπολεῖσθε τήμερον.
<aristoph. peace. 244> τουτὶ μὲν ἄνδρες οὐδὲν ἡμῖν πρᾶγμά πω:
<aristoph. peace. 245> τὸ γὰρ κακὸν τοῦτ' ἐστὶ τῆς Λακωνικῆς.
<aristoph. peace. 246> ὦ Μέγαρα Μέγαρ' ὡς ἐπιτετρίψεσθ' αὐτίκα
<aristoph. peace. 247> ἁπαξάπαντα καταμεμυττωτευμένα.
<aristoph. peace. 248> βαβαὶ βαβαιὰξ ὡς μεγάλα καὶ δριμέα
<aristoph. peace. 249> τοῖσι Μεγαρεῦσιν ἐνέβαλεν τὰ κλαύματα.
<aristoph. peace. 250> ἰὼ Σικελία καὶ σὺ δ' ὡς ἀπόλλυσαι.
<aristoph. peace. 251> οἵα πόλις τάλαινα διακναισθήσεται.
<aristoph. peace. 252> φέρ' ἐπιχέω καὶ τὸ μέλι τουτὶ τἀττικόν.
<aristoph. peace. 253> οὗτος παραινῶ σοι μέλιτι χρῆσθἀτέρῳ.
<aristoph. peace. 254> τετρώβολον τοῦτ' ἐστί: φείδου τἀττικοῦ.
<aristoph. peace. 255> παῖ παῖ Κυδοιμέ.   τί με καλεῖς;   κλαύσει μακρά.
<aristoph. peace. 256> ἕστηκας ἀργός; οὑτοσί σοι κόνδυλος.
<aristoph. peace. 257> ὡς δριμύς. οἴμοι μοι τάλας ὦ δέσποτα.
<aristoph. peace. 258> μῶν τῶν σκορόδων ἐνέβαλες ἐς τὸν κόνδυλον;
<aristoph. peace. 259> οἴσεις ἀλετρίβανον τρέχων;   ἀλλ' ὦ μέλε
<aristoph. peace. 260> οὐκ ἔστιν ἡμῖν: ἐχθὲς εἰσῳκίσμεθα.
<aristoph. peace. 261> οὔκουν παρ' ̓Αθηναίων μεταθρέξει ταχὺ πάνυ;
<aristoph. peace. 262> ἔγωγε νὴ Δί': εἰ δὲ μή γε, κλαύσομαι.
<aristoph. peace. 263> ἄγε δὴ τί δρῶμεν ὦ πόνηρ' ἀνθρώπια;
<aristoph. peace. 264> ὁρᾶτε τὸν κίνδυνον ἡμῖν ὡς μέγας:
<aristoph. peace. 265> εἴπερ γὰρ ἥξει τὸν ἀλετρίβανον φέρων,
<aristoph. peace. 266> τούτῳ ταράξει τὰς πόλεις καθήμενος.
<aristoph. peace. 267> ἀλλ' ὦ Διόνυς' ἀπόλοιτο καὶ μὴ 'λθοι φέρων.
<aristoph. peace. 268> οὗτος.   τί ἔστιν;   οὐ φέρεις;   τὸ δεῖνα γὰρ
<aristoph. peace. 269> ἀπόλωλ' ̓Αθηναίοισιν ἁλετρίβανος,
<aristoph. peace. 270> ὁ βυρσοπώλης, ὃς ἐκύκα τὴν ̔Ελλάδα.
<aristoph. peace. 271> εὖ γ' ὦ πότνια δέσποιν' ̓Αθηναία ποιῶν
<aristoph. peace. 272> ἀπόλωλ' ἐκεῖνος κἀν δέοντι τῇ πόλει,
<aristoph. peace. 273> ἢ πρίν γε τὸν μυττωτὸν ἡμῖν ἐγχέαι.
<aristoph. peace. 274> οὔκουν ἕτερον δῆτ' ἐκ Λακεδαίμονος μέτει
<aristoph. peace. 275> ἀνύσας τι;   ταῦτ' ὦ δέσποθ'.   ἧκέ νυν ταχύ.
<aristoph. peace. 276> ὦνδρες τί πεισόμεσθα; νῦν ἀγὼν μέγας.
<aristoph. peace. 277> ἀλλ' εἴ τις ὑμῶν ἐν Σαμοθρᾴκῃ τυγχάνει
<aristoph. peace. 278> μεμυημένος, νῦν ἐστιν εὔξασθαι καλὸν
<aristoph. peace. 279> ἀποστραφῆναι τοῦ μετιόντος τὼ πόδε.
<aristoph. peace. 280> οἴμοι τάλας, οἴμοι γε κἄτ' οἴμοι μάλα.
<aristoph. peace. 281> τί ἔστι; μῶν οὐκ αὖ φέρεις;   ἀπόλωλε γὰρ
<aristoph. peace. 282> καὶ τοῖς Λακεδαιμονίοισιν ἁλετρίβανος.
<aristoph. peace. 283> πῶς ὦ πανοῦργ';   ἐς τἀπὶ Θρᾴκης χωρία
<aristoph. peace. 284> χρήσαντες ἑτέροις αὐτὸν εἶτ' ἀπώλεσαν.
<aristoph. peace. 285> εὖ γ' εὖ γε ποιήσαντες ὦ Διοσκόρω.
<aristoph. peace. 286> ἴσως ἂν εὖ γένοιτο: θαρρεῖτ' ὦ βροτοί.
<aristoph. peace. 287> ἀπόφερε τὰ σκεύη λαβὼν ταυτὶ πάλιν:
<aristoph. peace. 288> ἐγὼ δὲ δοίδυκ' εἰσιὼν ποιήσομαι.
<aristoph. peace. 289> νῦν τοῦτ' ἐκεῖν' ἥκει τὸ Δάτιδος μέλος,
<aristoph. peace. 290> ὃ δεφόμενός ποτ' ᾖδε τῆς μεσημβρίας,
<aristoph. peace. 291> “ὡς ἥδομαι καὶ χαίρομαι κεὐφραίνομαι.”
<aristoph. peace. 292> νῦν ἐστιν ἡμῖν ὦνδρες ̔́Ελληνες καλὸν
<aristoph. peace. 293> ἀπαλλαγεῖσι πραγμάτων τε καὶ μαχῶν
<aristoph. peace. 294> ἐξελκύσαι τὴν πᾶσιν Εἰρήνην φίλην,
<aristoph. peace. 295> πρὶν ἕτερον αὖ δοίδυκα κωλῦσαί τινα.
<aristoph. peace. 296> ἀλλ' ὦ γεωργοὶ κἄμποροι καὶ τέκτονες
<aristoph. peace. 297> καὶ δημιουργοὶ καὶ μέτοικοι καὶ ξένοι
<aristoph. peace. 298> καὶ νησιῶται, δεῦρ' ἴτ' ὦ πάντες λεῴ,
<aristoph. peace. 299> ὡς τάχιστ' ἄμας λαβόντες καὶ μοχλοὺς καὶ σχοινία:
<aristoph. peace. 300> νῦν γὰρ ἡμῖν ἁρπάσαι πάρεστιν ἀγαθοῦ δαίμονος.
<aristoph. peace. 301> δεῦρο πᾶς χώρει προθύμως εὐθὺ τῆς σωτηρίας.
<aristoph. peace. 302> ὦ Πανέλληνες βοηθήσωμεν, εἴπερ πώποτε,
<aristoph. peace. 303> τάξεων ἀπαλλαγέντες καὶ κακῶν φοινικικῶν:
<aristoph. peace. 304> ἡμέρα γὰρ ἐξέλαμψεν ἥδε μισολάμαχος.
<aristoph. peace. 305> πρὸς τάδ' ἡμῖν, εἴ τι χρὴ δρᾶν, φράζε κἀρχιτεκτόνει:
<aristoph. peace. 306> οὐ γὰρ ἔσθ' ὅπως ἀπειπεῖν ἂν δοκῶ μοι τήμερον,
<aristoph. peace. 307> πρὶν μοχλοῖς καὶ μηχαναῖσιν ἐς τὸ φῶς ἀνελκύσαι
<aristoph. peace. 308> τὴν θεῶν πασῶν μεγίστην καὶ φιλαμπελωτάτην.
<aristoph. peace. 309> οὐ σιωπήσεσθ', ὅπως μὴ περιχαρεῖς τῷ πράγματι
<aristoph. peace. 310> τὸν Πόλεμον ἐκζωπυρήσετ' ἔνδοθεν κεκραγότες;
<aristoph. peace. 311> ἀλλ' ἀκούσαντες τοιούτου χαίρομεν κηρύγματος.
<aristoph. peace. 312> οὐ γὰρ ἦν ἔχοντας ἥκειν σιτί' ἡμερῶν τριῶν.
<aristoph. peace. 313> εὐλαβεῖσθέ νυν ἐκεῖνον τὸν κάτωθεν Κέρβερον,
<aristoph. peace. 314> μὴ παφλάζων καὶ κεκραγὼς ὥσπερ ἡνίκ' ἐνθάδ' ἦν,
<aristoph. peace. 315> ἐμποδὼν ἡμῖν γένηται τὴν θεὸν μὴ 'ξελκύσαι.
<aristoph. peace. 316> οὔτι καὶ νῦν ἔστιν αὐτὴν ὅστις ἐξαιρήσεται,
<aristoph. peace. 317> ἢν ἅπαξ ἐς χεῖρας ἔλθῃ τὰς ἐμάς. ἰοῦ ἰοῦ.
<aristoph. peace. 318> ἐξολεῖτέ μ' ὦνδρες, εἰ μὴ τῆς βοῆς ἀνήσετε:
<aristoph. peace. 319> ἐκδραμὼν γὰρ πάντα ταυτὶ συνταράξει τοῖν ποδοῖν.
<aristoph. peace. 320> ὡς κυκάτω καὶ πατείτω πάντα καὶ ταραττέτω,
<aristoph. peace. 321> οὐ γὰρ ἂν χαίροντες ἡμεῖς τήμερον παυσαίμεθ' ἄν.
<aristoph. peace. 322> τί τὸ κακόν; τί πάσχετ' ὦνδρες; μηδαμῶς πρὸς τῶν θεῶν
<aristoph. peace. 323> πρᾶγμα κάλλιστον διαφθείρητε διὰ τὰ σχήματα.
<aristoph. peace. 324> ἀλλ' ἔγωγ' οὐ σχηματίζειν βούλομ', ἀλλ' ὑφ' ἡδονῆς
<aristoph. peace. 325> οὐκ ἐμοῦ κινοῦντος αὐτὼ τὼ σκέλει χορεύετον.
<aristoph. peace. 326> μή τι καὶ νυνί γ' ἔτ', ἀλλὰ παῦε παῦ' ὀρχούμενος.
<aristoph. peace. 327> ἢν ἰδοὺ καὶ δὴ πέπαυμαι.   φῄς γε, παύει δ' οὐδέπω.
<aristoph. peace. 328> ἓν μὲν οὖν τουτί μ' ἔασον ἑλκύσαι, καὶ μηκέτι.
<aristoph. peace. 329> τοῦτό νυν, καὶ μηκέτ' ἄλλο μηδὲν ὀρχήσησθ' ἔτι.
<aristoph. peace. 330> οὐκ ἂν ὀρχησαίμεθ', εἴπερ ὠφελήσαιμέν τί σε.
<aristoph. peace. 331> ἀλλ' ὁρᾶτ' οὔπω πέπαυσθε.   τουτογὶ νὴ τὸν Δία
<aristoph. peace. 332> τὸ σκέλος ῥίψαντες ἤδη λήγομεν τὸ δεξιόν.
<aristoph. peace. 333> ἐπιδίδωμι τοῦτό γ' ὑμῖν ὥστε μὴ λυπεῖν ἔτι.
<aristoph. peace. 334> ἀλλὰ καὶ τἀριστερόν τοί μ' ἐστ' ἀναγκαίως ἔχον.
<aristoph. peace. 335> ἥδομαι γὰρ καὶ γέγηθα καὶ πέπορδα καὶ γελῶ
<aristoph. peace. 336> μᾶλλον ἢ τὸ γῆρας ἐκδὺς ἐκφυγὼν τὴν ἀσπίδα.
<aristoph. peace. 337> μή τι καὶ νυνί γε χαίρετ': οὐ γὰρ ἴστε πω σαφῶς:
<aristoph. peace. 338> ἀλλ' ὅταν λάβωμεν αὐτήν, τηνικαῦτα χαίρετε
<aristoph. peace. 339> καὶ βοᾶτε καὶ γελᾶτ': ἤδη
<aristoph. peace. 340> γὰρ ἐξέσται τόθ' ὑμῖν
<aristoph. peace. 341> πλεῖν μένειν βινεῖν καθεύδειν,
<aristoph. peace. 342> ἐς πανηγύρεις θεωρεῖν,
<aristoph. peace. 343> ἑστιᾶσθαι κοτταβίζειν,
<aristoph. peace. 344> †συβαρίζειν†
<aristoph. peace. 345> ἰοῦ ἰοῦ κεκραγέναι.
<aristoph. peace. 346> εἰ γὰρ ἐκγένοιτ' ἰδεῖν ταύτην με τὴν ἡμέραν ποτέ.
<aristoph. peace. 347> πολλὰ γὰρ ἀνεσχόμην πράγματά τε καὶ στιβάδας, ἃς
<aristoph. peace. 348> ἔλαχε Φορμίων:
<aristoph. peace. 349> κοὐκέτ' ἄν μ' εὕροις δικαστὴν δριμὺν οὐδὲ δύσκολον,
<aristoph. peace. 350> οὐδὲ τοὺς τρόπους γε δήπου σκληρὸν ὥσπερ καὶ πρὸ τοῦ,
<aristoph. peace. 350> ἀλλ' ἁπαλὸν ἄν μ' ἴδοις καὶ πολὺ νεώτερον,
<aristoph. peace. 351> ἀπαλλαγέντα πραγμάτων.
<aristoph. peace. 355> καὶ γὰρ ἱκανὸν χρόνον ἀπολλύμεθα καὶ κατατετρίμμεθα πλανώμενοι
<aristoph. peace. 356> ἐς Λύκειον κἀκ Λυκείου ξὺν δορὶ ξὺν ἀσπίδι.
<aristoph. peace. 357> ἀλλ' ὅ τι μάλιστα χαριούμεθα ποιοῦντες, ἄγε
<aristoph. peace. 360> φράζε: σὲ γὰρ αὐτοκράτορ' εἵλετ' ἀγαθή τις ἡμῖν τύχη.
<aristoph. peace. 361> φέρε δὴ κατίδω ποῖ τοὺς λίθους ἀφέλξομεν.
<aristoph. peace. 362> ὦ μιαρὲ καὶ τολμηρὲ τί ποιεῖν διανοεῖ;
<aristoph. peace. 363> οὐδὲν πονηρόν, ἀλλ' ὅπερ καὶ Κιλλικῶν.
<aristoph. peace. 364> ἀπόλωλας ὦ κακόδαιμον.   οὐκοῦν ἢν λάχω.
<aristoph. peace. 365> ̔Ερμῆς γὰρ ὢν κλήρῳ ποιήσεις οἶδ' ὅτι.
<aristoph. peace. 366> ἀπόλωλας, ἐξόλωλας.   ἐς τίν' ἡμέραν;
<aristoph. peace. 367> εἰς αὐτίκα μάλ'.   ἀλλ' οὐδὲν ἠμπόληκά πω,
<aristoph. peace. 368> οὔτ' ἄλφιτ' οὔτε τυρόν, ὡς ἀπολούμενος.
<aristoph. peace. 369> καὶ μὴν ἐπιτέτριψαί γε.   κᾆτα τῷ τρόπῳ
<aristoph. peace. 370> οὐκ ᾐσθόμην ἀγαθὸν τοσουτονὶ λαβών;
<aristoph. peace. 371> ἆρ' οἶσθα θάνατον ὅτι προεῖφ' ὁ Ζεὺς ὃς ἂν
<aristoph. peace. 372> ταύτην ἀνορύττων εὑρεθῇ;   νῦν ἆρά με
<aristoph. peace. 373> ἅπας' ἀνάγκη 'στ' ἀποθανεῖν;   εὖ ἴσθ' ὅτι.
<aristoph. peace. 374> ἐς χοιρίδιόν μοί νυν δάνεισον τρεῖς δραχμάς:
<aristoph. peace. 375> δεῖ γὰρ μυηθῆναί με πρὶν τεθνηκέναι.
<aristoph. peace. 376> ὦ Ζεῦ κεραυνοβρόντα.   μὴ πρὸς τῶν θεῶν
<aristoph. peace. 377> ἡμῶν κατείπῃς, ἀντιβολῶ σε δέσποτα.
<aristoph. peace. 378> οὐκ ἂν σιωπήσαιμι.   ναὶ πρὸς τῶν κρεῶν,
<aristoph. peace. 379> ἁγὼ προθύμως σοι φέρων ἀφικόμην.
<aristoph. peace. 380> ἀλλ' ὦ μέλ' ὑπὸ τοῦ Διὸς ἀμαλδυνθήσομαι,
<aristoph. peace. 381> εἰ μὴ τετορήσω ταῦτα καὶ λακήσομαι.
<aristoph. peace. 382> μή νυν λακήσῃς, λίσσομαί ς' ὦρμῄδιον.
<aristoph. peace. 383> εἰπέ μοι, τί πάσχετ' ὦνδρες; ἕστατ' ἐκπεπληγμένοι.
<aristoph. peace. 384> ὦ πόνηροι μὴ σιωπᾶτ': εἰ δὲ μή, λακήσεται.
<aristoph. peace. 385> μηδαμῶς ὦ δέσποθ' ̔Ερμῆ, μηδαμῶς, μηδαμῶς,
<aristoph. peace. 386> εἴ τι κεχαρισμένον χοιρίδιον οἶσθα παρ' ἐμοῦ γε κατεδηδοκώς,
<aristoph. peace. 387> τοῦτο μὴ φαῦλον νόμιζ' ἐν τῷδε τῷ νῦν πράγματι.
<aristoph. peace. 388> οὐκ ἀκούεις οἷα θωπεύουσί ς' ὦναξ δέσποτα;
<aristoph. peace. 390> †μὴ γένῃ παλίγκοτος ἀντιβολοῦσιν ἡμῖν,†
<aristoph. peace. 391> ὥστε τήνδε μὴ λαβεῖν:
<aristoph. peace. 392> ἀλλὰ χάρις' ὦ φιλανθρωπότατε καὶ μεγαλοδωρότατε δαιμόνων,
<aristoph. peace. 395> εἴ τι Πεισάνδρου βδελύττει τοὺς λόφους καὶ τὰς ὀφρῦς.
<aristoph. peace. 396> καί σε θυσίαισιν ἱεραῖσι προσόδοις τε μεγάλαισι
<aristoph. peace. 397> διὰ παντὸς ὦ δέσποτ' ἀγαλοῦμεν ἡμεῖς ἀεί.
<aristoph. peace. 400> ἴθ', ἀντιβολῶ ς', ἐλέησον αὐτῶν τὴν ὄπα,
<aristoph. peace. 401> ἐπεί σε καὶ τιμῶσι μᾶλλον ἢ πρὸ τοῦ.
<aristoph. peace. 402> κλέπται γάρ εἰσι νῦν γε μᾶλλον ἢ πρὸ τοῦ.
<aristoph. peace. 403> καί σοι φράσω τι πρᾶγμα δεινὸν καὶ μέγα,
<aristoph. peace. 404> ὃ τοῖς θεοῖς ἅπασιν ἐπιβουλεύεται.
<aristoph. peace. 405> ἴθι δὴ κάτειπ': ἴσως γὰρ ἂν πείσαις ἐμέ.
<aristoph. peace. 406> ἡ γὰρ Σελήνη χὠ πανοῦργος ̔́Ηλιος
<aristoph. peace. 407> ὑμῖν ἐπιβουλεύοντε πολὺν ἤδη χρόνον
<aristoph. peace. 408> τοῖς βαρβάροισι προδίδοτον τὴν ̔Ελλάδα.
<aristoph. peace. 409> ἵνα δὴ τί τοῦτο δρᾶτον;   ὁτιὴ νὴ Δία
<aristoph. peace. 410> ἡμεῖς μὲν ὑμῖν θύομεν, τούτοισι δὲ
<aristoph. peace. 411> οἱ βάρβαροι θύουσι. διὰ τοῦτ' εἰκότως
<aristoph. peace. 412> βούλοιντ' ἂν ἡμᾶς πάντας ἐξολωλέναι,
<aristoph. peace. 413> ἵνα τὰς τελετὰς λάβοιεν αὐτοὶ τῶν θεῶν.
<aristoph. peace. 414> ταῦτ' ἄρα πάλαι τῶν ἡμερῶν παρεκλεπτέτην
<aristoph. peace. 415> καὶ τοῦ κύκλου παρέτρωγον ὑφ' ἁμαρτωλίας.
<aristoph. peace. 416> ναὶ μὰ Δία. πρὸς ταῦτ' ὦ φίλ' ̔Ερμῆ ξύλλαβε
<aristoph. peace. 417> ἡμῖν προθύμως τήνδε καὶ ξυνέλκυσον.
<aristoph. peace. 418> καί σοι τὰ μεγάλ' ἡμεῖς Παναθήναι' ἄξομεν
<aristoph. peace. 419> πάσας τε τὰς ἄλλας τελετὰς τὰς τῶν θεῶν,
<aristoph. peace. 420> μυστήρι' ̔Ερμῇ, Διιπόλει', ̓Αδώνια:
<aristoph. peace. 421> ἄλλαι τέ σοι πόλεις πεπαυμέναι κακῶν
<aristoph. peace. 422> ἀλεξικάκῳ θύσουσιν ̔Ερμῇ πανταχοῦ.
<aristoph. peace. 423> χἄτερ' ἔτι πόλλ' ἕξεις ἀγαθά. πρῶτον δέ σοι
<aristoph. peace. 424> δῶρον δίδωμι τήνδ', ἵνα σπένδειν ἔχῃς.
<aristoph. peace. 425> οἴμ' ὡς ἐλεήμων εἴμ' ἀεὶ τῶν χρυσίδων.
<aristoph. peace. 426> ὑμέτερον ἐντεῦθεν ἔργον ὦνδρες. ἀλλὰ ταῖς ἄμαις
<aristoph. peace. 427> εἰσιόντες ὡς τάχιστα τοὺς λίθους ἀφέλκετε.
<aristoph. peace. 428> ταῦτα δράσομεν: σὺ δ' ἡμῖν ὦ θεῶν σοφώτατε
<aristoph. peace. 429> ἅττα χρὴ ποιεῖν ἐφεστὼς φράζε δημιουργικῶς:
<aristoph. peace. 430> τἄλλα δ' εὑρήσεις ὑπουργεῖν ὄντας ἡμᾶς οὐ κακούς.
<aristoph. peace. 431> ἄγε δὴ σὺ ταχέως ὕπεχε τὴν φιάλην, ὅπως
<aristoph. peace. 432> ἔργῳ 'φιαλοῦμεν εὐξάμενοι τοῖσιν θεοῖς.
<aristoph. peace. 433> σπονδὴ σπονδή:
<aristoph. peace. 434> εὐφημεῖτε εὐφημεῖτε.
<aristoph. peace. 435> σπένδοντες εὐχόμεσθα τὴν νῦν ἡμέραν
<aristoph. peace. 436> ̔́Ελλησιν ἄρξαι πᾶσι πολλῶν κἀγαθῶν,
<aristoph. peace. 437> χὤστις προθύμως ξυλλάβοι τῶν σχοινίων,
<aristoph. peace. 438> τοῦτον τὸν ἄνδρα μὴ λαβεῖν ποτ' ἀσπίδα.
<aristoph. peace. 439> μὰ Δί' ἀλλ' ἐν εἰρήνῃ διαγαγεῖν τὸν βίον,
<aristoph. peace. 440> ἔχονθ' ἑταίραν καὶ σκαλεύοντ' ἄνθρακας.
<aristoph. peace. 441> ὅστις δὲ πόλεμον μᾶλλον εἶναι βούλεται
<aristoph. peace. 442> μηδέποτε παύσασθ' αὐτὸν ὦ Διόνυς' ἄναξ
<aristoph. peace. 443> ἐκ τῶν ὀλεκράνων ἀκίδας ἐξαιρούμενον.
<aristoph. peace. 444> κεἴ τις ἐπιθυμῶν ταξιαρχεῖν σοὶ φθονεῖ
<aristoph. peace. 445> ἐς φῶς ἀνελθεῖν ὦ πότνι', ἐν ταῖσιν μάχαις
<aristoph. peace. 446> πάσχοι γε τοιαῦθ' οἷάπερ Κλεώνυμος.
<aristoph. peace. 447> κεἴ τις δορυξὸς ἢ κάπηλος ἀσπίδων,
<aristoph. peace. 448> ἵν' ἐμπολᾷ βέλτιον, ἐπιθυμεῖ μαχῶν
<aristoph. peace. 449> ληφθεὶς ὑπὸ λῃστῶν ἐσθίοι κριθὰς μόνας.
<aristoph. peace. 450> κεἴ τις στρατηγεῖν βουλόμενος μὴ ξυλλάβοι,
<aristoph. peace. 451> ἢ δοῦλος αὐτομολεῖν παρεσκευασμένος
<aristoph. peace. 452> ἐπὶ τοῦ τροχοῦ γ' ἕλκοιτο μαστιγούμενος.
<aristoph. peace. 453> ἡμῖν δ' ἀγαθὰ γένοιτ'. ἰὴ παιὼν ἰή.
<aristoph. peace. 454> ἄφελε τὸ παίειν ἀλλ' ἰὴ μόνον λέγε.
<aristoph. peace. 455> ἰὴ ἰὴ τοίνυν, ἰὴ μόνον λέγω.
<aristoph. peace. 456> ̔Ερμῇ Χάρισιν ̔́Ωραισιν ̓Αφροδίτῃ Πόθῳ.
<aristoph. peace. 457> ̓́Αρει δέ;   μὴ μή.   μηδ' ̓Ενυαλίῳ γε;   μή.
<aristoph. peace. 458> ὑπότεινε δὴ πᾶς καὶ κάταγε τοῖσιν κάλῳς.
<aristoph. peace. 459> ὦ εἶα.
<aristoph. peace. 460> εἶα μάλα.
<aristoph. peace. 461> ὦ εἶα.
<aristoph. peace. 462> εἶα ἔτι μάλα.
<aristoph. peace. 463> ὦ εἶα, ὦ εἶα.
<aristoph. peace. 464> ἀλλ' οὐχ ἕλκους' ἅνδρες ὁμοίως.
<aristoph. peace. 465> οὐ ξυλλήψεσθ'; οἷ' ὀγκύλλεσθ':
<aristoph. peace. 466> οἰμώξεσθ' οἱ Βοιωτοί.
<aristoph. peace. 467> εἶά νυν.
<aristoph. peace. 468> εἶα ὦ.
<aristoph. peace. 469> ἀλλ' ἄγετε ξυνανέλκετε καὶ σφώ.
<aristoph. peace. 470> οὔκουν ἕλκω κἀξαρτῶμαι
<aristoph. peace. 471> κἀπεμπίπτω καὶ σπουδάζω;
<aristoph. peace. 472> πῶς οὖν οὐ χωρεῖ τοὔργον;
<aristoph. peace. 473> ὦ Λάμαχ' ἀδικεῖς ἐμποδὼν καθήμενος.
<aristoph. peace. 474> οὐδὲν δεόμεθ' ὦνθρωπε τῆς σῆς μορμόνος.
<aristoph. peace. 475> οὐδ' οἵδε γ' εἷλκον οὐδὲν ἁργεῖοι πάλαι
<aristoph. peace. 476> ἀλλ' ἢ κατεγέλων τῶν ταλαιπωρουμένων,
<aristoph. peace. 477> καὶ ταῦτα διχόθεν μισθοφοροῦντες ἄλφιτα.
<aristoph. peace. 478> ἀλλ' οἱ Λάκωνες ὦγάθ' ἕλκους' ἀνδρικῶς.
<aristoph. peace. 479> ἆρ' οἶσθ' ὅσοι γ' αὐτῶν ἔχονται τοῦ ξύλου,
<aristoph. peace. 480> μόνοι προθυμοῦντ': ἀλλ' ὁ χαλκεὺς οὐκ ἐᾷ.
<aristoph. peace. 481> οὐδ' οἱ Μεγαρῆς δρῶς' οὐδέν: ἕλκουσιν δ' ὅμως
<aristoph. peace. 482> γλισχρότατα σαρκάζοντες ὥσπερ κυνίδια,
<aristoph. peace. 483> ὑπὸ τοῦ γε λιμοῦ νὴ Δί' ἐξολωλότες.
<aristoph. peace. 484> οὐδὲν ποιοῦμεν ὦνδρες: ἀλλ ὁμοθυμαδὸν
<aristoph. peace. 485> ἅπασιν ἡμῖν αὖθις ἀντιληπτέον.
<aristoph. peace. 486> ὦ εἶα.
<aristoph. peace. 487> εἶα μάλα.
<aristoph. peace. 488> ὦ εἶα.
<aristoph. peace. 489> εἶα νὴ Δία.
<aristoph. peace. 490> μικρόν γε κινοῦμεν.
<aristoph. peace. 491> οὔκουν δεινὸν
<aristoph. peace. 492> τοὺς μὲν τείνειν τοὺς δ' ἀντισπᾶν;
<aristoph. peace. 493> πληγὰς λήψεσθ' ὦργεῖοι.
<aristoph. peace. 494> εἶά νυν.
<aristoph. peace. 495> εἶα ὦ.
<aristoph. peace. 496> ὡς κακόνοι τινές εἰσιν ἐν ἡμῖν.
<aristoph. peace. 497> ὑμεῖς μὲν γοῦν οἱ κιττῶντες
<aristoph. peace. 498> τῆς εἰρήνης σπᾶτ' ἀνδρείως.
<aristoph. peace. 499> ἀλλ' εἴς' οἳ κωλύουσιν.
<aristoph. peace. 500> ἄνδρες Μεγαρῆς οὐκ ἐς κόρακας ἐρρήσετε;
<aristoph. peace. 501> μισεῖ γὰρ ὑμᾶς ἡ θεὸς μεμνημένη:
<aristoph. peace. 502> πρῶτοι γὰρ αὐτὴν τοῖς σκορόδοις ἠλείψατε.
<aristoph. peace. 503> καὶ τοῖς ̓Αθηναίοισι παύσασθαι λέγω
<aristoph. peace. 504> ἐντεῦθεν ἐχομένοις ὅθεν νῦν ἕλκετε:
<aristoph. peace. 505> οὐδὲν γὰρ ἄλλο δρᾶτε πλὴν δικάζετε.
<aristoph. peace. 506> ἀλλ' εἴπερ ἐπιθυμεῖτε τήνδ' ἐξελκύσαι,
<aristoph. peace. 507> πρὸς τὴν θάλατταν ὀλίγον ὑποχωρήσατε.
<aristoph. peace. 508> ἄγ' ὦνδρες αὐτοὶ δὴ μόνοι λαβώμεθ' οἱ γεωργοί.
<aristoph. peace. 509> χωρεῖ γέ τοι τὸ πρᾶγμα πολλῷ μᾶλλον ὦνδρες ὑμῖν.
<aristoph. peace. 510> χωρεῖν τὸ πρᾶγμά φησιν: ἀλλὰ πᾶς ἀνὴρ προθυμοῦ.
<aristoph. peace. 511> οἵ τοι γεωργοὶ τοὔργον ἐξέλκουσι κἄλλος οὐδείς.
<aristoph. peace. 512> ἄγε νυν ἄγε πᾶς.
<aristoph. peace. 513> καὶ μὴν ὁμοῦ 'στιν ἤδη.
<aristoph. peace. 514> μή νυν ἀνῶμεν ἀλλ' ἐπεντείνωμεν
<aristoph. peace. 515> ἀνδρικώτερον.
<aristoph. peace. 516> ἤδη 'στὶ τοῦτ' ἐκεῖνο.
<aristoph. peace. 517> ὦ εἶα νῦν, ὦ εἶα πᾶς.
<aristoph. peace. 518> ὦ εἶα εἶα εἶα εἶα εἶα εἶα.
<aristoph. peace. 519> ὦ εἶα εἶα εἶα εἶα εἶα πᾶς.
<aristoph. peace. 520> ὦ πότνια βοτρυόδωρε τί προσείπω ς' ἔπος;
<aristoph. peace. 521> πόθεν ἂν λάβοιμι ῥῆμα μυριάμφορον
<aristoph. peace. 522> ὅτῳ προσείπω ς'; οὐ γὰρ εἶχον οἴκοθεν.
<aristoph. peace. 523> ὦ χαῖρ' ̓Οπώρα, καὶ σὺ δ' ὦ Θεωρία.
<aristoph. peace. 524> οἷον δ' ἔχεις τὸ πρόσωπον ὦ Θεωρία,
<aristoph. peace. 525> οἷον δὲ πνεῖς, ὡς ἡδὺ κατὰ τῆς καρδίας,
<aristoph. peace. 526> γλυκύτατον ὥσπερ ἀστρατείας καὶ μύρου.
<aristoph. peace. 527> μῶν οὖν ὅμοιον καὶ γυλιοῦ στρατιωτικοῦ;
<aristoph. peace. 528> ἀπέπτυς' ἐχθροῦ φωτὸς ἔχθιστον πλέκος.
<aristoph. peace. 529> τοῦ μὲν γὰρ ὄζει κρομμυοξυρεγμίας,
<aristoph. peace. 530> ταύτης δ' ὀπώρας, ὑποδοχῆς, Διονυσίων,
<aristoph. peace. 531> αὐλῶν, τραγῳδῶν, Σοφοκλέους μελῶν, κιχλῶν,
<aristoph. peace. 532> ἐπυλλίων Εὐριπίδου—   κλαύσἄρα σὺ
<aristoph. peace. 533> ταύτης καταψευδόμενος: οὐ γὰρ ἥδεται
<aristoph. peace. 534> αὕτη ποιητῇ ῥηματίων δικανικῶν.
<aristoph. peace. 535> κιττοῦ, τρυγοίπου, προβατίων βληχωμένων,
<aristoph. peace. 536> † κόλπου † γυναικῶν διατρεχουσῶν εἰς ἀγρόν,
<aristoph. peace. 537> δούλης μεθυούσης, ἀνατετραμμένου χοῶς,
<aristoph. peace. 538> ἄλλων τε πολλῶν κἀγαθῶν—   ἴθι νυν ἄθρει
<aristoph. peace. 539> οἷον πρὸς ἀλλήλας λαλοῦσιν αἱ πόλεις
<aristoph. peace. 540> διαλλαγεῖσαι καὶ γελῶσιν ἄσμεναι,
<aristoph. peace. 541> καὶ ταῦτα δαιμονίως ὑπωπιασμέναι
<aristoph. peace. 542> ἁπαξάπασαι καὶ κυάθους προσκείμεναι.
<aristoph. peace. 543> καὶ τῶνδε τοίνυν τῶν θεωμένων σκόπει
<aristoph. peace. 544> τὰ πρόσωφ', ἵνα γνῷς τὰς τέχνας.   αἰβοῖ τάλας,
<aristoph. peace. 545> ἐκεινονὶ γοῦν τὸν λοφοποιὸν οὐχ ὁρᾷς
<aristoph. peace. 546> τίλλονθ' ἑαυτόν;   ὁ δέ γε τὰς σμινύας ποιῶν
<aristoph. peace. 547> κατέπαρδεν ἄρτι τοῦ ξιφουργοῦ 'κεινουί.
<aristoph. peace. 548> ὁ δὲ δρεπανουργὸς οὐχ ὁρᾷς ὡς ἥδεται,
<aristoph. peace. 549> καὶ τὸν δορυξὸν οἷον ἐσκιμάλισεν;
<aristoph. peace. 550> ἴθι νυν ἄνειπε τοὺς γεωργοὺς ἀπιέναι.
<aristoph. peace. 551> ἀκούετε λεῴ: τοὺς γεωργοὺς ἀπιέναι
<aristoph. peace. 552> τὰ γεωργικὰ σκεύη λαβόντας εἰς ἀγρὸν
<aristoph. peace. 553> ὡς τάχιστ' ἄνευ δορατίου καὶ ξίφους κἀκοντίου:
<aristoph. peace. 554> ὡς ἅπαντ' ἤδη 'στὶ μεστὰ τἀνθάδ' εἰρήνης σαπρᾶς.
<aristoph. peace. 555> ἀλλὰ πᾶς χώρει πρὸς ἔργον εἰς ἀγρὸν παιωνίσας.
<aristoph. peace. 556> ὦ ποθεινὴ τοῖς δικαίοις καὶ γεωργοῖς ἡμέρα,
<aristoph. peace. 557> ἄσμενός ς' ἰδὼν προσειπεῖν βούλομαι τὰς ἀμπέλους,
<aristoph. peace. 558> τάς τε συκᾶς, ἃς ἐγὼ 'φύτευον ὢν νεώτερος,
<aristoph. peace. 559> ἀσπάσασθαι θυμὸς ἡμῖν ἐστι πολλοστῷ χρόνῳ.
<aristoph. peace. 560> νῦν μὲν οὖν ὦνδρες προσευξώμεσθα πρῶτον τῇ θεῷ,
<aristoph. peace. 561> ἥπερ ἡμῶν τοὺς λόφους ἀφεῖλε καὶ τὰς Γοργόνας:
<aristoph. peace. 562> εἶθ' ὅπως Λιταργιοῦμεν οἴκαδ' ἐς τὰ χωρία,
<aristoph. peace. 563> ἐμπολήσαντές τι χρηστὸν εἰς ἀγρὸν ταρίχιον.
<aristoph. peace. 564> ὦ Πόσειδον ὡς καλὸν τὸ στῖφος αὐτῶν φαίνεται
<aristoph. peace. 565> καὶ πυκνὸν καὶ γοργὸν ὥσπερ μᾶζα καὶ πανδαισία.
<aristoph. peace. 566> νὴ Δί' ἡ γὰρ σφῦρα λαμπρὸν ἦν ἄρ' ἐξωπλισμένη,
<aristoph. peace. 567> αἵ τε θρίνακες διαστίλβουσι πρὸς τὸν ἥλιον.
<aristoph. peace. 568> ἦ καλῶς αὐτῶν ἀπαλλάξειεν ἂν μετόρχιον.
<aristoph. peace. 569> ὥστ' ἔγωγ' ἤδη 'πιθυμῶ καὐτὸς ἐλθεῖν εἰς ἀγρὸν
<aristoph. peace. 570> καὶ τριαινοῦν τῇ δικέλλῃ διὰ χρόνου τὸ γῄδιον.
<aristoph. peace. 571> ἀλλ' ἀναμνησθέντες ὦνδρες
<aristoph. peace. 572> τῆς διαίτης τῆς παλαιᾶς,
<aristoph. peace. 573> ἣν παρεῖχ' αὕτη ποθ' ἡμῖν,
<aristoph. peace. 574> τῶν τε παλασίων ἐκείνων
<aristoph. peace. 575> τῶν τε σύκων τῶν τε μύρτων,
<aristoph. peace. 576> τῆς τρυγός τε τῆς γλυκείας
<aristoph. peace. 577> τῆς ἰωνιᾶς τε τῆς πρὸς
<aristoph. peace. 578> τῷ φρέατι τῶν τ' ἐλαῶν
<aristoph. peace. 579> ὧν ποθοῦμεν,
<aristoph. peace. 580> ἀντὶ τούτων τήνδε νυνὶ
<aristoph. peace. 581> τὴν θεὸν προσείπατε.
<aristoph. peace. 582> χαῖρε χαῖρ', ὡς ἀσμένοισιν ἦλθες, ὦ φιλτάτη.
<aristoph. peace. 585> σῷ γὰρ ἐδάμην πόθῳ, δαιμόνια βουλόμενος εἰς ἀγρὸν ἀνερπύσαι
<aristoph. peace. 587> ἦσθα γὰρ μέγιστον ἡμῖν κέρδος ὦ ποθουμένη
<aristoph. peace. 588> πᾶσιν ὁπόσοι γεωργὸν βίον ἐτρίβομεν.
<aristoph. peace. 590> μόνη γὰρ ἡμᾶς ὠφέλεις.
<aristoph. peace. 591> πολλὰ γὰρ ἐπάσχομεν πρίν ποτ' ἐπὶ σοῦ γλυκέα κἀδάπανα καὶ φίλα.
<aristoph. peace. 595> τοῖς ἀγροίκοισιν γὰρ ἦσθα χῖδρα καὶ σωτηρία.
<aristoph. peace. 596> ὥστε σὲ τά τ' ἀμπέλια καὶ τὰ νέα συκίδια
<aristoph. peace. 597> τἄλλα θ' ὁπός' ἔστι φυτὰ
<aristoph. peace. 600> προσγελάσεται λαβόντ' ἄσμενα.
<aristoph. peace. 601> ἀλλὰ ποῦ ποτ' ἦν ἀφ' ἡμῶν τὸν πολὺν τοῦτον χρόνον
<aristoph. peace. 602> ἥδε; τοῦθ' ἡμᾶς δίδαξον ὦ θεῶν εὐνούστατε.
<aristoph. peace. 603> ὦ σοφώτατοι γεωργοί, τἀμὰ δὴ ξυνίετε
<aristoph. peace. 604> ῥήματ', εἰ βούλεσθ' ἀκοῦσαι τήνδ' ὅπως ἀπώλετο.
<aristoph. peace. 605> πρῶτα μὲν γὰρ †αὐτῆς ἦρξεν† Φειδίας πράξας κακῶς:
<aristoph. peace. 606> εἶτα Περικλέης φοβηθεὶς μὴ μετάσχοι τῆς τύχης,
<aristoph. peace. 607> τὰς φύσεις ὑμῶν δεδοικὼς καὶ τὸν αὐτοδὰξ τρόπον,
<aristoph. peace. 608> πρὶν παθεῖν τι δεινὸν αὐτός, ἐξέφλεξε τὴν πόλιν.
<aristoph. peace. 609> ἐμβαλὼν σπινθῆρα μικρὸν Μεγαρικοῦ ψηφίσματος,
<aristoph. peace. 610> ἐξεφύσησεν τοσοῦτον πόλεμον ὥστε τῷ καπνῷ
<aristoph. peace. 611> πάντας ̔́Ελληνας δακρῦσαι, τούς τ' ἐκεῖ τούς τ' ἐνθάδε.
<aristoph. peace. 612> ὡς δ' ἅπαξ †τὸ πρῶτον ἄκους'† ἐψόφησεν ἄμπελος
<aristoph. peace. 613> καὶ πίθος πληγεὶς ὑπ' ὀργῆς ἀντελάκτισεν πίθῳ,
<aristoph. peace. 614> οὐκέτ' ἦν οὐδεὶς ὁ παύσων, ἥδε δ' ἠφανίζετο.
<aristoph. peace. 615> ταῦτα τοίνυν μὰ τὸν ̓Απόλλω 'γὼ 'πεπύσμην οὐδενός,
<aristoph. peace. 616> οὐδ' ὅπως αὐτῇ προσήκοι Φειδίας ἠκηκόη.
<aristoph. peace. 617> οὐδ' ἔγωγε πλήν γε νυνί. ταῦτ' ἄρ' εὐπρόσωπος ἦν,
<aristoph. peace. 618> οὖσα συγγενὴς ἐκείνου. πολλά γ' ἡμᾶς λανθάνει.
<aristoph. peace. 619> κᾆτ' ἐπειδὴ 'γνωσαν ὑμᾶς αἱ πόλεις ὧν ἤρχετε
<aristoph. peace. 620> ἠγριωμένους ἐπ' ἀλλήλοισι καὶ σεσηρότας,
<aristoph. peace. 621> πάντ' ἐμηχανῶντ' ἐφ' ὑμῖν τοὺς φόρους φοβούμεναι,
<aristoph. peace. 622> κἀνέπειθον τῶν Λακώνων τοὺς μεγίστους χρήμασιν.
<aristoph. peace. 623> οἱ δ' ἅτ' ὄντες αἰσχροκερδεῖς καὶ διειρωνόξενοι
<aristoph. peace. 624> τήνδ' ἀπορρίψαντες αἰσχρῶς τὸν πόλεμον ἀνήρπασαν:
<aristoph. peace. 625> κᾆτα τἀκείνων γε κέρδη τοῖς γεωργοῖς ἦν κακά:
<aristoph. peace. 626> αἱ γὰρ ἐνθένδ' αὖ τριήρεις ἀντιτιμωρούμεναι
<aristoph. peace. 627> οὐδὲν αἰτίων ἂν ἀνδρῶν τὰς κράδας κατήσθιον.
<aristoph. peace. 628> ἐν δίκῃ μὲν οὖν, ἐπεί τοι τὴν κορώνεών γέ μου
<aristoph. peace. 629> ἐξέκοψαν, ἣν ἐγὼ 'φύτευσα κἀξεθρεψάμην.
<aristoph. peace. 630> νὴ Δί' ὦ μέλ' ἐνδίκως γε δῆτ', ἐπεὶ κἀμοῦ λίθον
<aristoph. peace. 631> ἐμβαλόντες ἑξμέδιμνον κυψέλην ἀπώλεσαν.
<aristoph. peace. 632> κᾆτα δ' ὡς ἐκ τῶν ἀγρῶν ξυνῆλθεν οὑργάτης λεώς,
<aristoph. peace. 633> τὸν τρόπον πωλούμενος τὸν αὐτὸν οὐκ ἐμάνθανεν,
<aristoph. peace. 634> ἀλλ' ἅτ' ὢν ἄνευ γιγάρτων καὶ φιλῶν τὰς ἰσχάδας
<aristoph. peace. 635> ἔβλεπεν πρὸς τοὺς λέγοντας: οἱ δὲ γιγνώσκοντες εὖ
<aristoph. peace. 636> τοὺς πένητας ἀσθενοῦντας κἀποροῦντας ἀλφίτων,
<aristoph. peace. 637> τήνδε μὲν δικροῖς ἐώθουν τὴν θεὸν κεκράγμασιν,
<aristoph. peace. 638> πολλάκις φανεῖσαν αὐτὴν τῆσδε τῆς χώρας πόθῳ,
<aristoph. peace. 639> τῶν δὲ συμμάχων ἔσειον τοὺς παχεῖς καὶ πλουσίους,
<aristoph. peace. 640> αἰτίας ἂν προστιθέντες, ὡς φρονεῖ τὰ Βρασίδου.
<aristoph. peace. 641> εἶτ' ἂν ὑμεῖς τοῦτον ὥσπερ κυνίδι' ἐσπαράττετε:
<aristoph. peace. 642> ἡ πόλις γὰρ ὠχριῶσα κἀν φόβῳ καθημένη,
<aristoph. peace. 643> ἅττα διαβάλοι τις αὐτῇ, ταῦτ' ἂν ἥδιστ' ἤσθιεν.
<aristoph. peace. 644> οἳ δὲ τὰς πληγὰς ὁρῶντες ἃς ἐτύπτονθ' οἱ ξένοι
<aristoph. peace. 645> χρυσίῳ τῶν ταῦτα ποιούντων ἐβύνουν τὸ στόμα,
<aristoph. peace. 646> ὥστ' ἐκείνους μὲν ποιῆσαι πλουσίους, ἡ δ' ̔Ελλὰς ἂν
<aristoph. peace. 647> ἐξερημωθεῖς' ἂν ὑμᾶς ἔλαθε. ταῦτα δ' ἦν ὁ δρῶν
<aristoph. peace. 648> βυρσοπώλης.  παῦε παῦ' ὦ δέσποθ' ̔Ερμῆ, μὴ λέγε,
<aristoph. peace. 649> ἀλλ' ἔα τὸν ἄνδρ' ἐκεῖνον οὗπερ ἔστ' εἶναι κάτω:
<aristoph. peace. 650> οὐ γὰρ ἡμέτερος ἔτ' ἔστ' ἐκεῖνος ἁνὴρ ἀλλὰ σός.
<aristoph. peace. 651> ἅττ' ἂν οὖν λέγῃς ἐκεῖνον,
<aristoph. peace. 652> κεἰ πανοῦργος ἦν, ὅτ' ἔζη,
<aristoph. peace. 653> καὶ λάλος καὶ συκοφάντης
<aristoph. peace. 654> καὶ κύκηθρον καὶ τάρακτρον,
<aristoph. peace. 655> ταῦθ' ἁπαξάπαντα νυνὶ
<aristoph. peace. 656> τοὺς σεαυτοῦ λοιδορεῖς.
<aristoph. peace. 657> ἀλλ' ὅ τι σιωπᾷς ὦ πότνια κάτειπέ μοι.
<aristoph. peace. 658> ἀλλ' οὐκ ἂν εἴποι πρός γε τοὺς θεωμένους:
<aristoph. peace. 659> ὀργὴν γὰρ αὐτοῖς ὧν ἔπαθε πολλὴν ἔχει.
<aristoph. peace. 660> ἡ δ' ἀλλὰ πρὸς σὲ μικρὸν εἰπάτω μόνον.
<aristoph. peace. 661> εἴφ' ὅ τι νοεῖς αὐτοῖσι πρὸς ἔμ' ὦ φιλτάτη.
<aristoph. peace. 662> ἴθ' ὦ γυναικῶν μισοπορπακιστάτη.
<aristoph. peace. 663> εἶεν, ἀκούω. ταῦτ' ἐπικαλεῖς; μανθάνω.
<aristoph. peace. 664> ἀκούσαθ' ὑμεῖς ὧν ἕνεκα μομφὴν ἔχει.
<aristoph. peace. 665> ἐλθοῦσά φησιν αὐτομάτη μετὰ τἀν Πύλῳ
<aristoph. peace. 666> σπονδῶν φέρουσα τῇ πόλει κίστην πλέαν
<aristoph. peace. 667> ἀποχειροτονηθῆναι τρὶς ἐν τἠκκλησίᾳ.
<aristoph. peace. 668> ἡμάρτομεν ταῦτ': ἀλλὰ συγγνώμην ἔχε:
<aristoph. peace. 669> ὁ νοῦς γὰρ ἡμῶν ἦν τότ' ἐν τοῖς σκύτεσιν.
<aristoph. peace. 670> ἴθι νυν ἄκουσον οἷον ἄρτι μ' ἤρετο,
<aristoph. peace. 671> ὅστις κακόνους αὐτῇ μάλιστ' ἦν ἐνθάδε,
<aristoph. peace. 672> χὤστις φίλος κἄσπευδεν εἶναι μὴ μάχας.
<aristoph. peace. 673> εὐνούστατος μὲν ἦν μακρῷ Κλεώνυμος.
<aristoph. peace. 674> ποῖός τις οὖν εἶναι δοκεῖ τὰ πολεμικὰ
<aristoph. peace. 675> ὁ Κλεώνυμος;   ψυχήν γ' ἄριστος πλήν γ' ὅτι
<aristoph. peace. 676> οὐκ ἦν ἄρ' οὗπέρ φησιν εἶναι τοῦ πατρός.
<aristoph. peace. 677> εἰ γάρ ποτ' ἐξέλθοι στρατιώτης, εὐθέως
<aristoph. peace. 678> ἀποβολιμαῖος τῶν ὅπλων ἐγίγνετο.
<aristoph. peace. 679> ἔτι νῦν ἄκουσον οἷον ἄρτι μ' ἤρετο,
<aristoph. peace. 680> ὅστις κρατεῖ νῦν τοῦ λίθου τοῦ 'ν τῇ πυκνί.
<aristoph. peace. 681> ̔Υπέρβολος νῦν τοῦτ' ἔχει τὸ χωρίον.
<aristoph. peace. 682> αὕτη τί ποιεῖς; τὴν κεφαλὴν ποῖ περιάγεις;
<aristoph. peace. 683> ἀποστρέφεται τὸν δῆμον ἀχθεσθεῖς' ὅτι
<aristoph. peace. 684> αὑτῷ πονηρὸν προστάτην ἐπεγράψατο.
<aristoph. peace. 685> ἀλλ' οὐκέτ' αὐτῷ χρησόμεθ' οὐδέν, ἀλλὰ νῦν
<aristoph. peace. 686> ἀπορῶν ὁ δῆμος ἐπιτρόπου καὶ γυμνὸς ὢν
<aristoph. peace. 687> τοῦτον τέως τὸν ἄνδρα περιεζώσατο.
<aristoph. peace. 688> πῶς οὖν ξυνοίσει ταῦτ' ἐρωτᾷ τῇ πόλει.
<aristoph. peace. 689> εὐβουλότεροι γενησόμεθα.   τρόπῳ τίνι;
<aristoph. peace. 690> ὅτι τυγχάνει λυχνοποιὸς ὤν. πρὸ τοῦ μὲν οὖν
<aristoph. peace. 691> ἐψηλαφῶμεν ἐν σκότῳ τὰ πράγματα,
<aristoph. peace. 692> νυνὶ δ' ἅπαντα πρὸς λύχνον βουλεύσομεν.
<aristoph. peace. 693> ὢ ὤ,
<aristoph. peace. 694> οἷά μ' ἐκέλευσεν ἀναπυθέσθαι σου.   τὰ τί;
<aristoph. peace. 695> πάμπολλα καὶ τἀρχαῖ' ἃ κατέλιπεν τότε:
<aristoph. peace. 695> πρῶτον δ' ὅ τι πράττει Σοφοκλέης ἀνήρετο.
<aristoph. peace. 696> εὐδαιμονεῖ, πάσχει δὲ θαυμαστόν.   τὸ τί;
<aristoph. peace. 697> ἐκ τοῦ Σοφοκλέους γίγνεται Σιμωνίδης.
<aristoph. peace. 698> Σιμωνίδης; πῶς;   ὅτι γέρων ὢν καὶ σαπρὸς
<aristoph. peace. 699> κέρδους ἕκατι κἂν ἐπὶ ῥιπὸς πλέοι.
<aristoph. peace. 700> τί δαί; Κρατῖνος ὁ σοφὸς ἔστιν;   ἀπέθανεν
<aristoph. peace. 701> ὅθ' οἱ Λάκωνες ἐνέβαλον.   τί παθών;   ὅ τι;
<aristoph. peace. 702> ὼρακιάσας: οὐ γὰρ ἐξηνέσχετο
<aristoph. peace. 703> ἰδὼν πίθον καταγνύμενον οἴνου πλέων.
<aristoph. peace. 704> χἄτερα πός' ἄττ' οἴει γεγενῆσθ' ἐν τῇ πόλει;
<aristoph. peace. 705> ὥστ' οὐδέποτ' ὦ δέσποιν' ἀφησόμεσθά σου.
<aristoph. peace. 706> ἴθι νυν ἐπὶ τούτοις τὴν ̓Οπώραν λάμβανε
<aristoph. peace. 707> γυναῖκα σαυτῷ τήνδε: κᾆτ' ἐν τοῖς ἀγροῖς
<aristoph. peace. 708> ταύτῃ ξυνοικῶν ἐκποιοῦ σαυτῷ βότρυς.
<aristoph. peace. 709> ὦ φιλτάτη δεῦρ' ἐλθὲ καὶ δός μοι κύσαι.
<aristoph. peace. 710> ἆρ' ἂν βλαβῆναι διὰ χρόνου τί σοι δοκῶ
<aristoph. peace. 711> ὦ δέσποθ' ̔Ερμῆ τῆς ̓Οπώρας κατελάσας;
<aristoph. peace. 712> οὐκ εἴ γε κυκεῶν' ἐπιπίοις βληχωνίαν.
<aristoph. peace. 713> ἀλλ' ὡς τάχιστα τήνδε τὴν Θεωρίαν
<aristoph. peace. 714> ἀπάγαγε τῇ βουλῇ λαβών, ἧσπέρ ποτ' ἦν.
<aristoph. peace. 715> ὦ μακαρία βουλὴ σὺ τῆς Θεωρίας,
<aristoph. peace. 716> ὅσον ῥοφήσει ζωμὸν ἡμερῶν τριῶν,
<aristoph. peace. 717> ὅσας δὲ κατέδει ξόλικας ἑφθὰς καὶ κρέα.
<aristoph. peace. 718> ἀλλ' ὦ φίλ' ̔Ερμῆ χαῖρε πολλά.   :καὶ σύ γε
<aristoph. peace. 719> ὦνθρωπε χαίρων ἄπιθι καὶ μέμνησό μου.
<aristoph. peace. 720> ὦ κάνθαρ' οἴκαδ' οἴκαδ' ἀποπετώμεθα.
<aristoph. peace. 721> οὐκ ἐνθάδ' ὦ τᾶν ἔστι.   ποῖ γὰρ οἴχεται;
<aristoph. peace. 722> ὑφ' ἅρματ' ἐλθὼν Ζηνὸς ἀστραπηφορεῖ.
<aristoph. peace. 723> πόθεν οὖν ὁ τλήμων ἐνθάδ' ἕξει σιτία;
<aristoph. peace. 724> τὴν τοῦ Γανυμήδους ἀμβροσίαν σιτήσεται.
<aristoph. peace. 725> πῶς δῆτ' ἐγὼ καταβήσομαι;   θάρρει, καλῶς:
<aristoph. peace. 726> τῃδὶ παρ' αὐτὴν τὴν θεόν.   δεῦρ' ὦ κόραι
<aristoph. peace. 727> ἕπεσθον ἅμ' ἐμοὶ θᾶττον, ὡς πολλοὶ πάνυ
<aristoph. peace. 728> ποθοῦντες ὑμᾶς ἀναμένους' ἐστυκότες.
<aristoph. peace. 729> ἀλλ' ἴθι χαίρων: ἡμεῖς δὲ τέως τάδε τὰ σκεύη παραδόντες
<aristoph. peace. 730> τοῖς ἀκολούθοις δῶμεν σῴζειν, ὡς εἰώθασι μάλιστα
<aristoph. peace. 731> περὶ τὰς σκηνὰς πλεῖστοι κλέπται κυπτάζειν καὶ κακοποιεῖν.
<aristoph. peace. 732> ἀλλὰ φυλάττετε ταῦτ' ἀνδρείως: ἡμεῖς δ' αὖ τοῖσι θεαταῖς
<aristoph. peace. 733> ἣν ἔχομεν ὁδὸν λόγων εἴπωμεν ὅσα τε νοῦς ἔχει.
<aristoph. peace. 734> χρῆν μὲν τύπτειν τοὺς ῥαβδούχους, εἴ τις κωμῳδοποιητὴς
<aristoph. peace. 735> αὑτὸν ἐπῄνει πρὸς τὸ θέατρον παραβὰς ἐν τοῖς ἀναπαίστοις:
<aristoph. peace. 736> εἰ δ' οὖν εἰκός τινα τιμῆσαι, θύγατερ Διός, ὅστις ἄριστος
<aristoph. peace. 737> κωμῳδοδιδάσκαλος ἀνθρώπων καὶ κλεινότατος γεγένηται,
<aristoph. peace. 738> ἄξιος εἶναί φης' εὐλογίας μεγάλης ὁ διδάσκαλος ἡμῶν.
<aristoph. peace. 739> πρῶτον μὲν γὰρ τοὺς ἀντιπάλους μόνος ἀνθρώπων κατέπαυσεν
<aristoph. peace. 740> ἐς τὰ ῥάκια σκώπτοντας ἀεὶ καὶ τοῖς φθειρσὶν πολεμοῦντας,
<aristoph. peace. 741> τούς θ' ̔Ηρακλέας τοὺς μάττοντας καὶ τοὺς πεινῶντας ἐκείνους
<aristoph. peace. 742> ἐξήλας' ἀτιμώσας πρῶτος, καὶ τοὺς δούλους παρέλυσεν
<aristoph. peace. 743> τοὺς φεύγοντας κἀξαπατῶντας καὶ τυπτομένους ἐπίτηδες,
<aristoph. peace. 744> οὓς ἐξῆγον κλάοντας ἀεί, καὶ τούτους οὕνεκα τουδί,
<aristoph. peace. 745> ἵν' ὁ σύνδουλος σκώψας αὐτοῦ τὰς πληγὰς εἶτ' ἀνέροιτο,
<aristoph. peace. 746> “ὦ κακόδαιμον τί τὸ δέρμ' ἔπαθες; μῶν ὑστριχὶς εἰσέβαλέν σοι
<aristoph. peace. 747> ἐς τὰς πλευρὰς πολλῇ στρατιᾷ κἀδενδροτόμησε τὸ νῶτον;”
<aristoph. peace. 748> τοιαῦτ' ἀφελὼν κακὰ καὶ φόρτον καὶ βωμολοχεύματ' ἀγεννῆ
<aristoph. peace. 749> ἐποίησε τέχνην μεγάλην ἡμῖν κἀπύργως' οἰκοδομήσας
<aristoph. peace. 750> ἔπεσιν μεγάλοις καὶ διανοίαις καὶ σκώμμασιν οὐκ ἀγοραίοις,
<aristoph. peace. 751> οὐκ ἰδιώτας ἀνθρωπίσκους κωμῳδῶν οὐδὲ γυναῖκας,
<aristoph. peace. 752> ἀλλ' ̔Ηρακλέους ὀργήν τιν' ἔχων τοῖσι μεγίστοις ἐπεχείρει,
<aristoph. peace. 753> διαβὰς βυρσῶν ὀσμὰς δεινὰς κἀπειλὰς βορβοροθύμους,
<aristoph. peace. 754> καὶ πρῶτον μὲν μάχομαι πάντων αὐτῷ τῷ καρχαρόδοντι,
<aristoph. peace. 755> οὗ δεινόταται μὲν ἀπ' ὀφθαλμῶν Κύννης ἀκτῖνες ἔλαμπον,
<aristoph. peace. 756> ἑκατὸν δὲ κύκλῳ κεφαλαὶ κολάκων οἰμωξομένων ἐλιχμῶντο
<aristoph. peace. 757> περὶ τὴν κεφαλήν, φωνὴν δ' εἶχεν χαράδρας ὄλεθρον τετοκυίας,
<aristoph. peace. 758> φώκης δ' ὀσμήν, Λαμίας ὄρχεις ἀπλύτους, πρωκτὸν δὲ καμήλου.
<aristoph. peace. 759> τοιοῦτον ἰδὼν τέρας οὐ κατέδεις', ἀλλ' ὑπὲρ ὑμῶν πολεμίζων
<aristoph. peace. 760> ἀντεῖχον ἀεὶ καὶ τῶν ἄλλων νήσων. ὧν οὕνεκα νυνὶ
<aristoph. peace. 761> ἀποδοῦναί μοι τὴν χάριν ὑμᾶς εἰκὸς καὶ μνήμονας εἶναι.
<aristoph. peace. 762> καὶ γὰρ πρότερον πράξας κατὰ νοῦν οὐχὶ παλαίστρας περινοστῶν
<aristoph. peace. 763> παῖδας ἐπείρων, ἀλλ' ἀράμενος τὴν σκευὴν εὐθὺς ἐχώρουν,
<aristoph. peace. 764> παῦρ' ἀνιάσας, πόλλ' εὐφράνας, πάντα παρασχὼν τὰ δέοντα.
<aristoph. peace. 765> πρὸς ταῦτα χρεὼν εἶναι μετ' ἐμοῦ
<aristoph. peace. 766> καὶ τοὺς ἄνδρας καὶ τοὺς παῖδας:
<aristoph. peace. 767> καὶ τοῖς φαλακροῖσι παραινοῦμεν
<aristoph. peace. 768> ξυσπουδάζειν περὶ τῆς νίκης.
<aristoph. peace. 769> πᾶς γάρ τις ἐρεῖ νικῶντος ἐμοῦ
<aristoph. peace. 770> κἀπὶ τραπέζῃ καὶ ξυμποσίοις,
<aristoph. peace. 771> “φέρε τῷ φαλακρῷ, δὸς τῷ φαλακρῷ
<aristoph. peace. 772> τῶν τρωγαλίων, καὶ μἀφαίρει
<aristoph. peace. 773> γενναιοτάτου τῶν ποιητῶν
<aristoph. peace. 773b> ἀνδρὸς τὸ μέτωπον ἔχοντος.”
<aristoph. peace. 774> Μοῦσα σὺ μὲν πολέμους ἀπωσαμένη μετ' ἐμοῦ
<aristoph. peace. 775> τοῦ φίλου χόρευσον,
<aristoph. peace. 776> κλείουσα θεῶν τε γάμους ἀνδρῶν τε δαῖτας
<aristoph. peace. 780> καὶ θαλίας μακάρων: σοὶ γὰρ τάδ' ἐξ ἀρχῆς μέλει.
<aristoph. peace. 781> ἢν δέ σε Καρκίνος ἐλθὼν
<aristoph. peace. 782> ἀντιβολῇ μετὰ τῶν παίδων χορεῦσαι,
<aristoph. peace. 785> μήθ' ὑπάκουε μήτ' ἔλθῃς
<aristoph. peace. 786> συνέριθος αὐτοῖς,
<aristoph. peace. 787> ἀλλὰ νόμιζε πάντας
<aristoph. peace. 788> ὄρτυγας οἰκογενεῖς γυλιαύχενας ὀρχηστὰς
<aristoph. peace. 790> ναννοφυεῖς σφυράδων ἀποκνίσματα μηχανοδίφας.
<aristoph. peace. 791> καὶ γὰρ ἔφασχ' ὁ πατὴρ ὃ παρ' ἐλπίδας
<aristoph. peace. 795> εἶχε τὸ δρᾶμα γαλῆν τῆς ἑσπέρας ἀπάγξαι.
<aristoph. peace. 797> τοιάδε χρὴ Χαρίτων δαμώματα καλλικόμων
<aristoph. peace. 798> τὸν σοφὸν ποιητὴν
<aristoph. peace. 800> ὑμνεῖν, ὅταν ἠρινὰ μὲν φωνῇ χελιδὼν
<aristoph. peace. 801> ἑζομένη κελαδῇ, χορὸν δὲ μὴ 'χῃ Μόρσιμος
<aristoph. peace. 802> μηδὲ Μελάνθιος, οὗ δὴ
<aristoph. peace. 805> πικροτάτην ὄπα γηρύσαντος ἤκους'
<aristoph. peace. 806> ἡνίκα τῶν τραγῳδῶν
<aristoph. peace. 807> τὸν χορὸν εἶχον ἁδελφός
<aristoph. peace. 808> τε και αὐτός, ἄμφω
<aristoph. peace. 810> Γοργόνες ὀψοφάγοι βατιδοσκόποι ̔́Αρπυιαι,
<aristoph. peace. 811> γραοσόβαι μιαροὶ τραγομάσχαλοι ἰχθυολῦμαι:
<aristoph. peace. 815> ὧν καταχρεμψαμένη μέγα καὶ πλατὺ
<aristoph. peace. 816> Μοῦσα θεὰ μετ' ἐμοῦ ξύμπαιζε τὴν ἑορτήν.
<aristoph. peace. 817> ὡς χαλεπὸν ἐλθεῖν ἦν ἄρ' εὐθὺ τῶν θεῶν.
<aristoph. peace. 820> ἔγωγέ τοι πεπόνηκα κομιδῇ τὼ σκέλει.
<aristoph. peace. 821> μικροὶ δ' ὁρᾶν ἄνωθεν ἦστ'. ἔμοιγέ τοι
<aristoph. peace. 822> ἀπὸ τοὐρανοῦ 'φαίνεσθε κακοήθεις πάνυ,
<aristoph. peace. 823> ἐντευθενὶ δὲ πολύ τι κακοηθέστεροι.
<aristoph. peace. 824> ὦ δέσποθ' ἥκεις;   ὡς ἐγὼ 'πυθόμην τινός.
<aristoph. peace. 825> τί δ' ἔπαθες;   ἤλγουν τὼ σκέλει μακρὰν ὁδὸν
<aristoph. peace. 826> διεληλυθώς.   ἴθι νυν κάτειπέ μοι—   τὸ τί;
<aristoph. peace. 827> ἄλλον τιν' εἶδες ἄνδρα κατὰ τὸν ἀέρα
<aristoph. peace. 828> πλανώμενον πλὴν σαυτόν;   οὔκ, εἰ μή γέ που
<aristoph. peace. 829> ψυχὰς δύ' ἢ τρεῖς διθυραμβοδιδασκάλων.
<aristoph. peace. 830> τί δ' ἔδρων;   ξυνελέγοντ' ἀναβολὰς ποτώμεναι
<aristoph. peace. 831> τὰς ἐνδιαεριαυερινηχέτους τινάς.
<aristoph. peace. 832> οὐκ ἦν ἄρ' οὐδ' ἃ λέγουσι, κατὰ τὸν ἀέρα
<aristoph. peace. 833> ὡς ἀστέρες γιγνόμεθ', ὅταν τις ἀποθάνῃ;
<aristoph. peace. 834> μάλιστα.   καὶ τίς ἐστιν ἀστὴρ νῦν ἐκεῖ;
<aristoph. peace. 835> ̓́Ιων ὁ Χῖος, ὅσπερ ἐποίησεν πάλαι
<aristoph. peace. 836> ἐνθάδε τὸν ἀοῖόν ποθ': ὡς δ' ἦλθ', εὐθέως
<aristoph. peace. 837> ἀοῖον αὐτὸν πάντες ἐκάλουν ἀστέρα.
<aristoph. peace. 838> τίνες γάρ εἰς' οἱ διατρέχοντες ἀστέρες,
<aristoph. peace. 839> οἳ καόμενοι θέουσιν;   ἀπὸ δείπνου τινὲς
<aristoph. peace. 840> τῶν πλουσίων οὗτοι βαδίζους' ἀστέρων,
<aristoph. peace. 841> ἰπνοὺς ἔχοντες, ἐν δὲ τοῖς ἰπνοῖσι πῦρ.
<aristoph. peace. 842> ἀλλ' εἴσαγ' ὡς τάχιστα ταυτηνὶ λαβών,
<aristoph. peace. 843> καὶ τὴν πύελον κατάκλυζε καὶ θέρμαιν' ὕδωρ,
<aristoph. peace. 844> στόρνυ τ' ἐμοὶ καὶ τῇδε κουρίδιον λέχος.
<aristoph. peace. 845> καὶ ταῦτα δράσας ἧκε δεῦρ' αὖθις πάλιν:
<aristoph. peace. 846> ἐγὼ δ' ἀποδώσω τήνδε τῇ βουλῇ τέως.
<aristoph. peace. 847> πόθεν δ' ἔλαβες ταύτας;   ὁπόθεν; ἐκ τοὐρανοῦ.
<aristoph. peace. 848> οὐκ ἂν ἔτι δοίην τῶν θεῶν τριώβολον,
<aristoph. peace. 849> εἰ πορνοβοσκοῦς' ὥσπερ ἡμεῖς οἱ βροτοί.
<aristoph. peace. 850> οὔκ, ἀλλὰ κἀκεῖ ζῶσιν ἀπὸ τούτων τινές.
<aristoph. peace. 851> ἄγε νυν ἴωμεν.   εἰπέ μοι, δῶ καταφαγεῖν
<aristoph. peace. 852> ταύτῃ τι;   μηδέν: οὐ γὰρ ἐθελήσει θαγεῖν
<aristoph. peace. 853> οὔτ' ἄρτον οὔτε μᾶζαν, εἰωθυῖ' ἀεὶ
<aristoph. peace. 854> παρὰ τοῖς θεοῖσιν ἀμβροσίαν λείχειν ἄνω.
<aristoph. peace. 855> λείχειν ἄρ' αὐτῇ κἀνθάδε σκευαστέον.
<aristoph. peace. 856> εὐδαιμονικῶς γ' ὁ πρεσβύτης,
<aristoph. peace. 857> ὅσα γ' ὧδ' ἰδεῖν,
<aristoph. peace. 858> τὰ νῦν τάδε πράττει.
<aristoph. peace. 859> τί δῆτ' ἐπειδὰν νυμφίον μ' ὁρᾶτε λαμπρὸν ὄντα;
<aristoph. peace. 860> ζηλωτὸς ἔσει, γέρον,
<aristoph. peace. 861> αὖθις νέος ὢν πάλιν,
<aristoph. peace. 862> μύρῳ κατάλειπτος.
<aristoph. peace. 863> οἶμαι. τί δῆθ' ὅταν ξυνὼν τῶν τιτθίων ἔχωμαι;
<aristoph. peace. 864> εὐδαιμονέστερος φανεῖ τῶν Καρκίνου στροβίλων.
<aristoph. peace. 865> οὔκουν δικαίως; ὅστις εἰς
<aristoph. peace. 865b> ὄχημα κανθάρου 'πιβὰς
<aristoph. peace. 866> ἔσωσα τοὺς ̔́Ελληνας, ὥστ'
<aristoph. peace. 866b> ἐν τοῖς ἀγροῖσιν αὐτοὺς
<aristoph. peace. 867> ἅπαντας ὄντας ἀσφαλῶς
<aristoph. peace. 867b> βινεῖν τε καὶ καθεύδειν.
<aristoph. peace. 868> ἡ παῖς λέλουται καὶ τὰ τῆς πυγῆς καλά:
<aristoph. peace. 869> ὁ πλακοῦς πέπεπται, σησαμῆ ξυμπλάττεται.
<aristoph. peace. 870> καὶ τἄλλ' ἁπαξάπαντα: τοῦ πέους δὲ δεῖ.
<aristoph. peace. 871> ἴθι νυν ἀποδῶμεν τήνδε τὴν Θεωρίαν
<aristoph. peace. 872> ἀνύσαντε τῇ βουλῇ.   τίς αὑτηί;   τί φῄς;
<aristoph. peace. 873> αὕτη Θεωρία 'στίν.   ἣν ἡμεῖς ποτε
<aristoph. peace. 874> ἐπαίομεν Βραυρωνάδ' ὑποπεπωκότες;
<aristoph. peace. 875> σάφ' ἴσθι, κἀλήφθη γε μόλις.   ὦ δέσποτα
<aristoph. peace. 876> ὅσην ἔχει τὴν πρωκτοπεντετηρίδα.
<aristoph. peace. 877> εἶεν, τίς ἐσθ' ὑμῶν δίκαιος, τίς ποτε;
<aristoph. peace. 878> τίς διαφυλάξει τήνδε τῇ βουλῇ λαβών;
<aristoph. peace. 879> οὗτος τί περιγράφεις;   τὸ δεῖν' εἰς ̓́Ισθμια
<aristoph. peace. 880> σκηνὴν ἐμαυτοῦ τῷ πέει καταλαμβάνω.
<aristoph. peace. 881> οὔπω λέγεθ' ὑμεῖς τίς ὁ φυλάξων. δεῦρο σύ:
<aristoph. peace. 882> καταθήσομαι γὰρ αὐτὸς ἐς μέσους ἄγων.
<aristoph. peace. 883> ἐκεινοσὶ νεύει.   τίς;   ὅστις; ̓Αριφράδης,
<aristoph. peace. 884> ἄγειν παρ' αὑτὸν ἀντιβολῶν.   ἀλλ' ὦ μέλε
<aristoph. peace. 885> τὸν ζωμὸν αὐτῆς προσπεσὼν ἐκλάψεται.
<aristoph. peace. 886> ἄγε δὴ σὺ κατάθου πρῶτα τὰ σκεύη χαμαί.
<aristoph. peace. 887> βουλή, πρυτάνεις, ὁρᾶτε τὴν Θεωρίαν.
<aristoph. peace. 888> σκέψασθ' ὅς' ὑμῖν ἀγαθὰ παραδώσω φέρων,
<aristoph. peace. 889> ὥστ' εὐθέως ἄραντας ὑμᾶς τὼ σκέλει
<aristoph. peace. 890> ταύτης μετέωρα καταγαγεῖν ἀνάρρυσιν.
<aristoph. peace. 891> τουτὶ δ' ὁρᾶτ' ὀπτάνιον ἡμῖν ὡς καλόν.
<aristoph. peace. 892> διὰ ταῦτα καὶ κεκάπνικ' ἄρ': ἐνταυθοῖ γὰρ οὖν
<aristoph. peace. 893> πρὸ τοῦ πολέμου τὰ λάσανα τῇ βουλῇ ποτ' ἦν.
<aristoph. peace. 894> ἔπειτ' ἀγῶνά γ' εὐθὺς ἐξέσται ποιεῖν
<aristoph. peace. 895> ταύτην ἔχουσιν αὔριον καλὸν πάνυ,
<aristoph. peace. 896> ἐπὶ γῆς παλαίειν, τετραποδηδὸν ἑστάναι,
<aristoph. peace. 897> πλαγίαν καταβάλλειν, ἐς γόνατα κύβδ' ἑστάναι,
<aristoph. peace. 898> καὶ παγκράτιόν γ' ὑπαλειψαμένοις νεανικῶς
<aristoph. peace. 899> παίειν ὀρύττειν πὺξ ὁμοῦ καὶ τῷ πέει:
<aristoph. peace. 900> τρίτῃ δὲ μετὰ ταῦθ' ἱπποδρομίαν ἄξετε,
<aristoph. peace. 901> ἵνα δὴ κέλης κέλητα παρακελητιεῖ,
<aristoph. peace. 902> ἅρματα δ' ἐπ' ἀλλήλοισιν ἀνατετραμμένα
<aristoph. peace. 903> φυσῶντα καὶ πνέοντα προσκινήσεται:
<aristoph. peace. 904> ἕτεροι δὲ κείσονταί γ' ἀπεψωλημένοι
<aristoph. peace. 905> περὶ ταῖσι καμπαῖς ἡνίοχοι πεπτωκότες.
<aristoph. peace. 906> ἀλλ' ὦ πρυτάνεις δέχεσθε τὴν Θεωρίαν.
<aristoph. peace. 907> θέας' ὡς προθύμως ὁ πρύτανις παρεδέξατο.
<aristoph. peace. 908> ἀλλ' οὐκ ἂν εἴ τι προῖκα προσαγαγεῖν ς' ἔδει,
<aristoph. peace. 909> ἀλλ' ηὗρον ἄν ς' ὑπέχοντα τὴν ἐκεχειρίαν.
<aristoph. peace. 910> ἦ χρηστὸς ἀνὴρ πολίτης
<aristoph. peace. 911> ἐστὶν ἅπασιν ὅστις
<aristoph. peace. 912> γ' ἐστὶ τοιοῦτος.
<aristoph. peace. 913> ὅταν τρυγᾶτ', εἴσεσθε πολλῷ μᾶλλον οἷός εἰμι.
<aristoph. peace. 914> καὶ νῦν σύ γε δῆλος εἶ:
<aristoph. peace. 915> σωτὴρ γὰρ ἅπασιν ἀνθρώποις
<aristoph. peace. 915> γεγένησαι.
<aristoph. peace. 916> φήσεις ἐπειδὰν ἐκπίῃς οἴνου νέου λεπαστήν.
<aristoph. peace. 917> καὶ πλήν γε τῶν θεῶν ἀεί ς' ἡγησόμεσθα πρῶτον.
<aristoph. peace. 918> πολλῶν γὰρ ὑμῖν ἄξιος
<aristoph. peace. 919> Τρυγαῖος ἁθμονεὺς ἐγώ,
<aristoph. peace. 920> δεινῶν ἀπαλλάξας πόνων
<aristoph. peace. 920b> τὸν δημότην ὅμιλον,
<aristoph. peace. 921> καὶ τὸν γεωργικὸν λεὼν
<aristoph. peace. 921b> ̔Υπέρβολόν τε παύσας.
<aristoph. peace. 922> ἄγε δὴ τί νῷν ἐντευθενὶ ποιητέον;
<aristoph. peace. 923> τί δ' ἄλλο γ' ἢ ταύτην χύτραις ἱδρυτέον;
<aristoph. peace. 924> χύτραισιν, ὥσπερ μεμφόμενον ̔Ερμῄδιον;
<aristoph. peace. 925> τί δαὶ δοκεῖ; βούλεσθε λαρινῷ βοί̈;
<aristoph. peace. 926> βοί̈; μηδαμῶς, ἵνα μὴ βοηθεῖν ποι δέῃ.
<aristoph. peace. 927> ἀλλ' ὑὶ παχείᾳ καὶ μεγάλῃ;   μὴ μή.   τιή;
<aristoph. peace. 928> ἵνα μὴ γένηται Θεογένους ὑηνία.
<aristoph. peace. 929> τῷ δὴ δοκεῖ σοι δῆτα τῶν λοιπῶν;   ὀί.
<aristoph. peace. 930> ὀί;   ναὶ μὰ Δί'.   ἀλλὰ τοῦτό γ' ἔστ' ̓Ιωνικὸν
<aristoph. peace. 931> τὸ ῥῆμ'.   ἐπίτηδές γ', ἵν' ὅταν ἐν τἠκκλησίᾳ
<aristoph. peace. 932> ὡς χρὴ πολεμεῖν λέγῃ τις, οἱ καθήμενοι
<aristoph. peace. 933> ὑπὸ τοῦ δέους λέγως' ̓Ιωνικῶς ὀὶ—
<aristoph. peace. 934> εὖ τοι λέγεις.   καὶ τἄλλα γ' ὦσιν ἤπιοι.
<aristoph. peace. 935> ὥστ' ἐσόμεθ' ἀλλήλοισιν ἀμνοὶ τοὺς τρόπους
<aristoph. peace. 936> καὶ τοῖσι συμμάχοισι πρᾳότεροι πολύ.
<aristoph. peace. 937> ἴθι νυν ἄγ' ὡς τάχιστα τὸ πρόβατον λαβών:
<aristoph. peace. 938> ἐγὼ δὲ ποριῶ βωμὸν ἐφ' ὅτου θύσομεν.
<aristoph. peace. 939> ὡς πάνθ' ὅς' ἂν θεὸς θέλῃ χἠ τύχη κατορθοῖ,
<aristoph. peace. 940> χωρεῖ κατὰ νοῦν, ἕτερον δ' ἑτέρῳ
<aristoph. peace. 941> τούτων κατὰ καιρὸν ἀπαντᾷ.
<aristoph. peace. 942> ὡς ταῦτα δῆλά γ' ἔσθ': ὁ γὰρ βωμὸς θύρασι καὶ δή.
<aristoph. peace. 943> ἐπείγετέ νυν ἐν ὅσῳ
<aristoph. peace. 944> σοβαρὰ θεόθεν κατέχει
<aristoph. peace. 945> πολέμου μετάτροπος αὔρα.
<aristoph. peace. 946> νῦν γὰρ δαίμων φανερῶς
<aristoph. peace. 947> εἰς ἀγαθὰ μεταβιβάζει.
<aristoph. peace. 948> τὸ κανοῦν πάρεστ' ὀλὰς ἔχον καὶ στέμμα καὶ μάχαιραν,
<aristoph. peace. 949> καὶ πῦρ γε τουτί, κοὐδὲν ἴσχει πλὴν τὸ πρόβατον ὑμᾶς.
<aristoph. peace. 950> οὔκουν ἁμιλλήσεσθον; ὡς
<aristoph. peace. 951> ἢν Χαῖρις ὑμᾶς ἴδῃ,
<aristoph. peace. 952> πρόσεισιν αὐλήσων ἄκλητος,
<aristoph. peace. 953> κᾆτα τοῦτ' εὖ οἶδ' ὅτι
<aristoph. peace. 954> φυσῶντι καὶ πονουμένῳ
<aristoph. peace. 955> προσδώσετε δήπου.
<aristoph. peace. 956> ἄγε δὴ τὸ κανοῦν λαβὼν σὺ καὶ τὴν χέρνιβα
<aristoph. peace. 957> περίιθι τὸν βωμὸν ταχέως ἐπιδέξια.
<aristoph. peace. 958> ἰδού: λεγοις ἂν ἄλλο: περιελήλυθα.
<aristoph. peace. 959> φέρε δὴ τὸ δαλίον τόδ' ἐμβάψω λαβών,
<aristoph. peace. 960> σείου σὺ ταχέως: σὺ δὲ πρότεινε τῶν ὀλῶν,
<aristoph. peace. 961> καὐτός γε χερνίπτου παραδοὺς ταύτην ἐμοί,
<aristoph. peace. 962> καὶ τοῖς θεαταῖς ῥῖπτε τῶν κριθῶν.   ἰδού.
<aristoph. peace. 963> ἔδωκας ἤδη;   νὴ τὸν ̔Ερμῆν ὥστε γε
<aristoph. peace. 964> τούτων ὅσοιπέρ εἰσι τῶν θεωμένων
<aristoph. peace. 965> οὐκ ἔστιν οὐδεὶς ὅστις οὐ κριθὴν ἔχει.
<aristoph. peace. 966> οὐχ αἱ γυναῖκές γ' ἔλαβον.   ἀλλ' εἰς ἑσπέραν
<aristoph. peace. 967> δώσουσιν αὐταῖς ἅνδρες.   ἀλλ' εὐχώμεθα.
<aristoph. peace. 968> τίς τῇδε; ποῦ ποτ' εἰσὶ πολλοὶ κἀγαθοί;
<aristoph. peace. 969> τοισδὶ φέρε δῶ: πολλοὶ γάρ εἰσι κἀγαθοί.
<aristoph. peace. 970> τούτους ἀγαθοὺς ἐνόμισας;   οὐ γάρ, οἵτινες
<aristoph. peace. 971> ἡμῶν καταχεόντων ὕδωρ τοσουτονὶ
<aristoph. peace. 972> ἐς ταὐτὸ τοῦθ' ἑστᾶς' ἰόντες χωρίον;
<aristoph. peace. 973> ἀλλ' ὡς τάχιστ' εὐχώμεθ'.   εὐχώμεσθα δή.
<aristoph. peace. 974> ὦ σεμνοτάτη βασίλεια θεὰ
<aristoph. peace. 975> πότνι' Εἰρήνη,
<aristoph. peace. 976> δέσποινα χορῶν, δέσποινα γάμων,
<aristoph. peace. 977> δέξαι θυσίαν τὴν ἡμετέραν.
<aristoph. peace. 978> δέξαι δῆτ' ὦ πολυτιμήτη
<aristoph. peace. 979> νὴ Δία, καὶ μὴ ποίει γ' ἅπερ αἱ
<aristoph. peace. 980> μοιχευόμεναι δρῶσι γυναῖκες.
<aristoph. peace. 981> καὶ γὰρ ἐκεῖναι παρακλίνασαι
<aristoph. peace. 982> τῆς αὐλείας παρακύπτουσιν,
<aristoph. peace. 983> κἄν τις προσέχῃ τὸν νοῦν αὐταῖς
<aristoph. peace. 984> ἀναχωροῦσιν,
<aristoph. peace. 985> κᾆτ' ἢν ἀπίῃ παρακύπτουσιν.
<aristoph. peace. 986> τούτων σὺ ποίει μηδὲν ἔθ' ἡμᾶς.
<aristoph. peace. 987> μὰ Δί' ἀλλ' ἀπόφηνον ὅλην σαυτὴν
<aristoph. peace. 988> γενναιοπρεπῶς τοῖσιν ἐρασταῖς
<aristoph. peace. 989> ἡμῖν, οἵ σου τρυχόμεθ' ἤδη
<aristoph. peace. 990> τρία καὶ δέκ' ἔτη,
<aristoph. peace. 991> λῦσον δὲ μάχας καὶ κορκορυγάς,
<aristoph. peace. 992> ἵνα Λυσιμάχην σε καλῶμεν.
<aristoph. peace. 993> παῦσον δ' ἡμῶν τὰς ὑπονοίας
<aristoph. peace. 994> τὰς περικόμψους,
<aristoph. peace. 995> αἷς στωμυλλόμεθ' εἰς ἀλλήλους:
<aristoph. peace. 996> μεῖξον δ' ἡμᾶς τοὺς ̔́Ελληνας
<aristoph. peace. 997> πάλιν ἐξ ἀρχῆς
<aristoph. peace. 998> φιλίας χυλῷ καὶ συγγνώμῃ
<aristoph. peace. 999> τινὶ πρᾳοτέρᾳ κέρασον τὸν νοῦν:
<aristoph. peace. 1000> καὶ τὴν ἀγορὰν ἡμῖν ἀγαθῶν
<aristoph. peace. 1000> ἐμπλησθῆναι, μεγάλων σκορόδων,
<aristoph. peace. 1001> σικύων πρῴων, μήλων, ῥοιῶν.
<aristoph. peace. 1002> δούλοισι χλανισκιδίων μικρῶν:
<aristoph. peace. 1003> κἀκ Βοιωτῶν γε φέροντας ἰδεῖν
<aristoph. peace. 1004> χῆνας νήττας φάττας τροχίλους:
<aristoph. peace. 1005> καὶ Κωπᾴδων ἐλθεῖν σπυρίδας,
<aristoph. peace. 1006> καὶ περὶ ταύτας ἡμᾶς ἁθρόους
<aristoph. peace. 1007> ὀψωνοῦντας τυρβάζεσθαι
<aristoph. peace. 1008> Μορύχῳ Τελέᾳ Γλαυκέτῃ, ἄλλοις
<aristoph. peace. 1009> τένθαις πολλοῖς: κᾆτα Μελάνθιον
<aristoph. peace. 1010> ἥκειν ὕστερον ἐς τὴν ἀγοράν,
<aristoph. peace. 1011> τὰς δὲ πεπρᾶσθαι, τὸν δ' ὀτοτύζειν,
<aristoph. peace. 1012> εἶτα μονῳδεῖν ἐκ Μηδείας,
<aristoph. peace. 1013> “ὀλόμαν ὀλόμαν, ἀποχηρωθεὶς
<aristoph. peace. 1014> τᾶς ἐν τεύτλοισι λοχευομένας:”
<aristoph. peace. 1015> τοὺς δ' ἀνθρώπους ἐπιχαίρειν.
<aristoph. peace. 1016> ταῦτ' ὦ πολυτίμητ' εὐχομένοις ἡμῖν δίδου.
<aristoph. peace. 1017> λαβὲ τὴν μάχαιραν: εἶθ' ὅπως μαγειρικῶς
<aristoph. peace. 1018> σφάξεις τὸν οἶν.   ἀλλ' οὐ θέμις.   τιὴ τί δή;
<aristoph. peace. 1019> οὐχ ἥδεται δήπουθεν Εἰρήνη σφαγαῖς,
<aristoph. peace. 1020> οὐδ' αἱματοῦται βωμός. ἀλλ' εἴσω φέρων
<aristoph. peace. 1021> θύσας τὰ μηρἴ ἐξελὼν δεῦρ' ἔκφερε,
<aristoph. peace. 1022> χοὔτω τὸ πρόβατον τῷ χορηγῷ σῴζεται.
<aristoph. peace. 1023> σέ τοι θύρασι χρὴ μένοντα τοίνυν
<aristoph. peace. 1024> σχίζας δευρὶ τιθέναι ταχέως
<aristoph. peace. 1025> τά τε πρόσφορα πάντ' ἐπὶ τούτοις.
<aristoph. peace. 1026> οὔκουν δοκῶ σοι μαντικῶς τὸ φρύγανον τίθεσθαι;
<aristoph. peace. 1027> πῶς δ' οὐχί; τί γάρ σε πέφευγ'
<aristoph. peace. 1028> ὅσα χρὴ σοφὸν ἄνδρα; τί δ' οὐ
<aristoph. peace. 1029> σὺ φρονεῖς ὁπόσα χρεών ἐστιν
<aristoph. peace. 1030> τόν γε σοφῇ δόκιμον
<aristoph. peace. 1031> φρενὶ πορίμῳ τε τόλμῃ;
<aristoph. peace. 1032> ἡ σχίζα γοῦν ἐνημμένη τὸν Στιλβίδην πιέζει,
<aristoph. peace. 1033> καὶ τὴν τράπεζαν οἴσομαι, καὶ παιδὸς οὐ δεήσει.
<aristoph. peace. 1034> τίς οὖν ἂν οὐκ ἐπαινέσειεν
<aristoph. peace. 1035> ἄνδρα τοιοῦτον, ὅστις
<aristoph. peace. 1035> πόλλ' ἀνατλὰς ἔσωσε
<aristoph. peace. 1036> τὴν ἱερὰν πόλιν;
<aristoph. peace. 1037> ὥστ' οὐχὶ μὴ παύσῃ ποτ' ὢν
<aristoph. peace. 1038> ζηλωτὸς ἅπασιν.
<aristoph. peace. 1039> ταυτὶ δέδραται. τίθεσο τὼ μηρὼ λαβών.
<aristoph. peace. 1040> ἐγὼ δ' ἐπὶ σπλάγχν' εἶμι καὶ θυλήματα.
<aristoph. peace. 1041> ἐμοὶ μελήσει ταῦτά γ': ἀλλ' ἥκειν ἐχρῆν.
<aristoph. peace. 1042> ἰδοὺ πάρειμι. μῶν ἐπισχεῖν σοι δοκῶ;
<aristoph. peace. 1043> ὄπτα καλῶς νυν αὐτά: καὶ γὰρ οὑτοσὶ
<aristoph. peace. 1044> προσέρχεται δάφνῃ τις ἐστεφανωμένος.
<aristoph. peace. 1045> τίς ἄρα ποτ' ἐστίν;   ὡς ἀλαζὼν φαίνεται:
<aristoph. peace. 1046> μάντις τίς ἐστιν.   οὐ μὰ Δί' ἀλλ' ̔Ιεροκλέης
<aristoph. peace. 1047> οὗτός γέ πού 'σθ' ὁ χρησμολόγος οὑξ ̓Ωρεοῦ.
<aristoph. peace. 1048> τί ποτ' ἄρα λέξει;   δῆλός ἐσθ' οὗτός γ' ὅτι
<aristoph. peace. 1049> ἐναντιώσεταί τι ταῖς διαλλαγαῖς.
<aristoph. peace. 1050> οὔκ, ἀλλὰ κατὰ τὴν κνῖσαν εἰσελήλυθεν.
<aristoph. peace. 1051> μή νυν ὁρᾶν δοκῶμεν αὐτόν.   εὖ λέγεις.
<aristoph. peace. 1052> τίς ἡ θυσία ποθ' αὑτηὶ καὶ τῷ θεῶν;
<aristoph. peace. 1053> ὀπτα σὺ σιγῇ κἄπαγ' ἀπὸ τῆς ὀσφύος.
<aristoph. peace. 1054> ὅτῳ δὲ θύετ' οὐ φράσεθ';   ἡ κέρκος ποιεῖ
<aristoph. peace. 1055> καλῶς;   καλῶς δῆτ' ὦ πότνι' Εἰρήνη φίλη.
<aristoph. peace. 1056> ἄγε νυν ἀπάρχου κᾆτα δὸς τἀπάργματα.
<aristoph. peace. 1057> ὀπτᾶν ἄμεινον πρῶτον.   ἀλλὰ ταυταγὶ
<aristoph. peace. 1058> ἤδη 'στὶν ὀπτά.   πολλὰ πράττεις, ὅστις εἶ.
<aristoph. peace. 1059> κατάτεμνε. ποῦ τράπεζα; τὴν σπονδὴν φέρε.
<aristoph. peace. 1060> ἡ γλῶττα χωρὶς τέμνεται.   μεμνήμεθα.
<aristoph. peace. 1061> ἀλλ' οἶσθ' ὃ δρᾶσον;   ἢν φράσῃς.   μὴ διαλέγου
<aristoph. peace. 1062> νῷν μηδέν: Εἰρήνῃ γὰρ ἱερὰ θύομεν.
<aristoph. peace. 1063> ὦ μέλεοι θνητοὶ καὶ νήπιοι,   ἐς κεφαλὴν σοί.
<aristoph. peace. 1064> οἵτινες ἀφραδίῃσι θεῶν νόον οὐκ ἀίοντες
<aristoph. peace. 1065> συνθήκας πεποίησθ' ἄνδρες χαροποῖσι πιθήκοις,
<aristoph. peace. 1066> αἰβοιβοῖ.   τί γελᾷς;   ἥσθην χαροποῖσι πιθήκοις.
<aristoph. peace. 1067> καὶ κέπφοι τρήρωνες ἀλωπεκιδεῦσι πέπεισθε,
<aristoph. peace. 1068> ὧν δόλιαι ψυχαί, δόλιαι φρένες.   εἴθε σου εἶναι
<aristoph. peace. 1069> ὤφελεν ὦλαζὼν οὑτωσὶ θερμὸς ὁ πλεύμων.
<aristoph. peace. 1070> εἰ γὰρ μὴ νύμφαι γε θεαὶ Βάκιν ἐξαπάτασκον,
<aristoph. peace. 1071> μηδὲ Βάκις θνητούς, μηδ' αὖ νύμφαι Βάκιν αὐτὸν—
<aristoph. peace. 1072> ἐξώλης ἀπόλοι', εἰ μὴ παύσαιο βακίζων.
<aristoph. peace. 1073> οὔπω θέσφατον ἦν Εἰρήνης δέσμ' ἀναλῦσαι,
<aristoph. peace. 1074> ἀλλὰ τόδε πρότερον—   τοῖσδ' ἁλσί γε παστέα ταυτί.
<aristoph. peace. 1075> οὐ γάρ πω τοῦτ' ἐστὶ φίλον μακάρεσσι θεοῖσιν,
<aristoph. peace. 1076> φυλόπιδος λῆξαι, πρίν κεν λύκος οἶν ὑμεναιοῖ.
<aristoph. peace. 1077> καὶ πῶς ὦ κατάρατε λύκος ποτ' ἂν οἶν ὑμεναιοῖ;
<aristoph. peace. 1078> ὡς ἡ σφονδύλη φεύγουσα πονηρότατον βδεῖ,
<aristoph. peace. 1079> †χἠ κώδων† ἀκαλανθὶς ἐπειγομένη τυφλὰ τίκτει,
<aristoph. peace. 1080> τουτάκις οὔπω χρῆν τὴν εἰρήνην πεποιῆσθαι.
<aristoph. peace. 1080> ἀλλὰ τί χρῆν ἡμᾶς; οὐ παύσασθαι πολεμοῦντας,
<aristoph. peace. 1081> ἢ διακαυνιάσαι πότεροι κλαυσούμεθα μεῖζον,
<aristoph. peace. 1082> ἐξὸν σπεισαμένοις κοινῇ τῆς ̔Ελλάδος ἄρχειν;
<aristoph. peace. 1083> οὔποτε ποιήσεις τὸν καρκίνον ὀρθὰ βαδίζειν.
<aristoph. peace. 1084> οὔποτε δειπνήσεις ἔτι τοῦ λοιποῦ ν' πρυτανείῳ,
<aristoph. peace. 1085> οὐδ' ἐπὶ τῷ πραχθέντι ποιήσεις ὕστερον οὐδέν.
<aristoph. peace. 1086> οὐδέποτ' ἂν θείης λεῖον τὸν τραχὺν ἐχῖνον.
<aristoph. peace. 1087> ἆρα φενακίζων ποτ' ̓Αθηναίους ἔτι παύσει;
<aristoph. peace. 1088> ποῖον γὰρ κατὰ χρησμὸν ἐκαύσατε μῆρα θεοῖσιν;
<aristoph. peace. 1089> ὅνπερ κάλλιστον δήπου πεποίηκεν ̔́Ομηρος:
<aristoph. peace. 1090> “ὣς οἱ μὲν νέφος ἐχθρὸν ἀπωσάμενοι πολέμοιο
<aristoph. peace. 1091> Εἰρήνην εἵλοντο καὶ ἱδρύσανθ' ἱερείῳ.
<aristoph. peace. 1092> αὐτὰρ ἐπεὶ κατὰ μῆρ' ἐκάη καὶ σπλάγχν' ἐπάσαντο,
<aristoph. peace. 1093> ἔσπενδον δεπάεσσιν: ἐγὼ δ' ὁδὸν ἡγεμόνευον:”
<aristoph. peace. 1094> χρησμολόγῳ δ' οὐδεὶς ἐδίδου κώθωνα φαεινόν.
<aristoph. peace. 1095> οὐ μετέχω τούτων: οὐ γὰρ ταῦτ' εἶπε Σίβυλλα.
<aristoph. peace. 1096> ἀλλ' ὁ σοφός τοι νὴ Δί' ̔́Ομηρος δεξιὸν εἶπεν:
<aristoph. peace. 1097> “ἀφρήτωρ ἀθέμιστος ἀνέστιός ἐστιν ἐκεῖνος,
<aristoph. peace. 1098> ὃς πολέμου ἔραται ἐπιδημίου ὀκρυόεντος.”
<aristoph. peace. 1099> φράζεο δὴ μή πώς σε δόλῳ φρένας ἐξαπατήσας
<aristoph. peace. 1100> ἰκτῖνος μάρψῃ.   τουτὶ μέντοι σὺ φυλάττου,
<aristoph. peace. 1101> ὡς οὗτος φοβερὸς τοῖς σπλάγχνοις ἐστὶν ὁ χρησμός.
<aristoph. peace. 1102> ἔγχει δὴ σπονδὴν καὶ τῶν σπλάγχνων φέρε δευρί.
<aristoph. peace. 1103> ἀλλ' εἰ ταῦτα δοκεῖ, κἀγὼ 'μαυτῷ βαλανεύσω.
<aristoph. peace. 1104> σπονδὴ σπονδή.
<aristoph. peace. 1105> ἔγχει δὴ κἀμοὶ καὶ σπλάγχνων μοῖραν ὄρεξον.
<aristoph. peace. 1106> ἀλλ' οὔπω τοῦτ' ἐστὶ φίλον μακάρεσσι θεοῖσιν:
<aristoph. peace. 1107> ἀλλὰ τόδε πρότερον, σπένδειν ἡμᾶς, σὲ δ' ἀπελθεῖν.
<aristoph. peace. 1108> ὦ πότνι' Εἰρήνη παράμεινον τὸν βίον ἡμῖν.
<aristoph. peace. 1109> πρόσφερε τὴν γλῶτταν.   σὺ δὲ τὴν σαυτοῦ γ' ἀπένεγκε.
<aristoph. peace. 1110> σπονδή.   καὶ ταυτὶ μετὰ τῆς σπονδῆς λαβὲ θᾶττον.
<aristoph. peace. 1111> οὐδεὶς προσδώσει τῶν σπλάγχνων;   οὐ γὰρ οἷόν τε
<aristoph. peace. 1112> ἡμῖν προσδιδόναι, πρίν κεν λύκος οἶν ὑμεναιοῖ.
<aristoph. peace. 1113> ναὶ πρὸς τῶν γονάτων.   ἄλλως ὦ τᾶν ἱκετεύεις:
<aristoph. peace. 1114> οὐ γὰρ ποιήσεις λεῖον τὸν τραχὺν ἐχῖνον.
<aristoph. peace. 1115> ἄγε δὴ θεαταὶ δεῦρο συσπλαγχνεύετε
<aristoph. peace. 1116> μετὰ νῷν.   τί δὴ 'γώ;   τὴν Σίβυλλαν ἔσθιε.
<aristoph. peace. 1117> οὔτοι μὰ τὴν γῆν ταῦτα κατέδεσθον μόνω,
<aristoph. peace. 1118> ἀλλ' ἁρπάσομαι σφῷν αὐτά: κεῖται δ' ἐν μέσῳ.
<aristoph. peace. 1119> ὦ παῖε τὸν Βάκιν.   μαρτύρομαι.
<aristoph. peace. 1120> κἄγωγ' ὅτι τένθης εἶ σὺ κἀλαζὼν ἀνήρ.
<aristoph. peace. 1121> παἶ αὐτὸν ἐπέχων τῷ ξύλῳ τὸν ἀλαζόνα.
<aristoph. peace. 1122> σὺ μὲν οὖν: ἐγὼ δὲ τουτονὶ τῶν κῳδίων,
<aristoph. peace. 1123> ἁλάμβαν' αὐτὸς ἐξαπατῶν, ἐκβολβιῶ.
<aristoph. peace. 1124> οὐ καταβαλεῖς τὰ κῴδι' ὦ θυηπόλε;
<aristoph. peace. 1125> ἤκουσας; ὁ κόραξ οἷος ἦλθ' ἐξ ̓Ωρεοῦ.
<aristoph. peace. 1126> οὐκ ἀποπετήσει θᾶττον εἰς ̓Ελύμνιον;
<aristoph. peace. 1127> ἥδομαί γ' ἥδομαι
<aristoph. peace. 1128> κράνους ἀπηλλαγμένος
<aristoph. peace. 1129> τυροῦ τε καὶ κρομμύων.
<aristoph. peace. 1130> οὐ γὰρ φιληδῶ μάχαις,
<aristoph. peace. 1131> ἀλλὰ πρὸς πῦρ διέλκων
<aristoph. peace. 1132> μετ' ἀνδρῶν ἑταίρων φίλων,
<aristoph. peace. 1133> ἐκκέας τῶν ξύλων ἅττ' ἂν ᾖ
<aristoph. peace. 1134> δανότατα τοῦ θέρους
<aristoph. peace. 1135> †ἐκπεπρισμένα†,
<aristoph. peace. 1136> κἀνθρακίζων τοὐρεβίνθου
<aristoph. peace. 1137> τήν τε φηγὸν ἐμπυρεύων,
<aristoph. peace. 1138> χἄμα τὴν Θρᾷτταν κυνῶν
<aristoph. peace. 1139> τῆς γυναικὸς λουμένης.
<aristoph. peace. 1140> οὐ γὰρ ἔσθ' ἥδιον ἢ τυχεῖν μὲν ἤδη 'σπαρμένα,
<aristoph. peace. 1141> τὸν θεὸν δ' ἐπιψακάζειν, καὶ τιν' εἰπεῖν γείτονα,
<aristoph. peace. 1142> εἰπέ μοι τί τηνικαῦτα δρῶμεν ὦ Κωμαρχίδη;
<aristoph. peace. 1143> ἐμπιεῖν ἔμοιγ' ἀρέσκει τοῦ θεοῦ δρῶντος καλῶς.
<aristoph. peace. 1144> ἀλλ' ἄφευε τῶν φασήλων ὦ γύναι τρεῖς χοίνικας,
<aristoph. peace. 1145> τῶν τε πυρῶν μεῖξον αὐτοῖς, τῶν τε σύκων ἔξελε,
<aristoph. peace. 1146> τόν τε Μανῆν ἡ Σύρα βωστρησάτω κ' τοῦ χωρίου.
<aristoph. peace. 1147> οὐ γὰρ οἷόν τ' ἐστὶ πάντως οἰναρίζειν τήμερον
<aristoph. peace. 1148> οὐδὲ τυντλάζειν, ἐπειδὴ παρδακὸν τὸ χωρίον.
<aristoph. peace. 1149> κἀξ ἐμοῦ δ' ἐνεγκάτω τις τὴν κίχλην καὶ τὼ σπίνω:
<aristoph. peace. 1150> ἦν δὲ καὶ πυός τις ἔνδον καὶ λαγῷα τέτταρα,
<aristoph. peace. 1151> εἴ τι μὴ 'ξήνεγκεν αὐτῶν ἡ γαλῆ τῆς ἑσπέρας:
<aristoph. peace. 1152> ἐψόφει γοῦν ἔνδον οὐκ οἶδ' ἅττα κἀκυδοιδόπα:
<aristoph. peace. 1153> ὧν ἔνεγκ' ὦ παῖ τρἴ ἡμῖν, ἓν δὲ δοῦναι τῷ πατρί:
<aristoph. peace. 1154> μυρρίνας τ' αἴτησον ἐξ Αἰσχινάδου τῶν καρπίμων:
<aristoph. peace. 1155> χἄμα τῆς αὐτῆς ὁδοῦ Χαρινάδην τις βωσάτω,
<aristoph. peace. 1156> ὡς ἂν ἐμπίῃ μεθ' ἡμῶν,
<aristoph. peace. 1157> εὖ ποιοῦντος κὠφελοῦντος
<aristoph. peace. 1158> τοῦ φεοῦ τἀρώματα.
<aristoph. peace. 1159> ἡνίκ' ἂν δ' ἀχέτας
<aristoph. peace. 1160> ᾄδῃ τὸν ἡδὺν νόμον,
<aristoph. peace. 1161> διασκοπῶν ἥδομαι
<aristoph. peace. 1162> τὰς Λημυνίας ἀμπέλους,
<aristoph. peace. 1163> εἰ πεπαίνουσιν ἤ-
<aristoph. peace. 1164> δη （τὸ γὰρ φῖτυ πρῷον φύσει）,
<aristoph. peace. 1165> τόν τε φήληχ' ὁρῶν οἰδάνοντ':
<aristoph. peace. 1166> εἶθ' ὁπόταν ᾖ πέπων,
<aristoph. peace. 1167> ἐσθίω κἀπέχω
<aristoph. peace. 1168> χἄμα φήμ', “ὧραι φίλαι:” καὶ
<aristoph. peace. 1169> τοῦ θύμου τρίβων κυκῶμαι:
<aristoph. peace. 1170> κᾆτα γίγνομαι παχὺς
<aristoph. peace. 1171> τηνικαῦτα τοῦ θέρους
<aristoph. peace. 1172> μᾶλλον ἢ θεοῖσιν ἐχθρὸν ταξίαρχον προσβλέπων
<aristoph. peace. 1173> τρεῖς λόφους ἔχοντα καὶ φοινικίδ' ὀξεῖαν πάνυ,
<aristoph. peace. 1174> ἣν ἐκεῖνός φησιν εἶναι βάμμα Σαρδιανικόν:
<aristoph. peace. 1175> ἢν δέ που δέῃ μάχεσθ' ἔχοντα τὴν φοινικίδα,
<aristoph. peace. 1176> τηνικαῦτ' αὐτὸς βέβαπται βάμμα Κυζικηνικόν:
<aristoph. peace. 1177> κᾆτα φεύγει πρῶτος ὥσπερ ξουθὸς ἱππαλεκτρυὼν
<aristoph. peace. 1178> τοὺς λόφους σείων: ἐγὼ δ' ἕστηκα †λινοπτώμενος.†
<aristoph. peace. 1179> ἡνίκ' ἂν δ' οἴκοι γένωνται, δρῶσιν οὐκ ἀνασχετά,
<aristoph. peace. 1180> τοὺς μὲν ἐγγράφοντες ἡμῶν τοὺς δ' ἄνω τε καὶ κάτω
<aristoph. peace. 1181> ἐξαλείφοντες δὶς ἢ τρίς. αὔριον δ' ἔσθ' ἡ 'ξοδος:
<aristoph. peace. 1182> τῷ δὲ σιτί' οὐκ ἐώνητ': οὐ γὰρ ᾔδειν ἐξιών:
<aristoph. peace. 1183> εἶτα προστὰς πρὸς τὸν ἀνδριάντα τὸν Πανδίονος
<aristoph. peace. 1184> εἶδεν αὑτόν, κἀπορῶν θεῖ τῷ κακῷ βλέπων ὀπόν.
<aristoph. peace. 1185> ταῦτα δ' ἡμᾶς τοὺς ἀγροίκους δρῶσι, τοὺς δ' ἐξ ἄστεως
<aristoph. peace. 1186> ἧττον, οἱ θεοῖσιν οὗτοι κἀνδράσιν ῥιψάσπιδες.
<aristoph. peace. 1187> ὧν ἔτ' εὐθύνας ἐμοὶ δώσουσιν, ἢν θεὸς θέλῃ.
<aristoph. peace. 1188> πολλὰ γὰρ δή μ' ἠδίκησαν,
<aristoph. peace. 1189> ὄντες οἴκοι μὲν λέοντες
<aristoph. peace. 1190> ἐν μάχῃ δ' ἀλώπεκες.
<aristoph. peace. 1191> ἰοὺ ἰού.
<aristoph. peace. 1192> ὅσον τὸ χρῆμ' ἐπὶ δεῖπνον ἦλθ' ἐς τοὺς γάμους.
<aristoph. peace. 1193> ἔχ' ἀποκάθαιρε τὰς τραπέζας ταυτῃί:
<aristoph. peace. 1194> πάντως γὰρ οὐδὲν ὄφελός ἐστ' αὐτῆς ἔτι.
<aristoph. peace. 1195> ἔπειτ' ἐπιφόρει τοὺς ἀμύλους καὶ τὰς κίχλας
<aristoph. peace. 1196> καὶ τῶν λαγῴων πολλὰ καὶ τοὺς κολλάβους.
<aristoph. peace. 1197> ποῦ ποῦ Τρυγαῖός ἐστιν;   ἀναβράττω κίχλας.
<aristoph. peace. 1198> ὦ φίλτατ' ὦ Τρυγαἶ ὅς' ἡμᾶς τἀγαθὰ
<aristoph. peace. 1199> δέδρακας εἰρήνην ποιήσας: ὡς πρὸ τοῦ
<aristoph. peace. 1200> οὐδεὶς ἐπρίατ' ἂν δρέπανον οὐδὲ κολλύβου,
<aristoph. peace. 1201> νυνὶ δὲ πεντήκοντα δραχμῶν ἐμπολῶ:
<aristoph. peace. 1202> ὁδὶ δὲ τριδράχμους τοὺς κάδους ἐς τοὺς ἀγρούς.
<aristoph. peace. 1203> ἀλλ' ὦ Τρυγαῖε τῶν δρεπάνων τε λάμβανε
<aristoph. peace. 1204> καὶ τῶνδ' ὅ τι βούλει προῖκα: καὶ ταυτὶ δέχου:
<aristoph. peace. 1205> ἀφ' ὧν γὰρ ἀπεδόμεσθα κἀκερδήναμεν
<aristoph. peace. 1206> τὰ δῶρα ταυτί σοι φέρομεν ἐς τοὺς γάμους.
<aristoph. peace. 1207> ἴθι νυν καταθέμενοι παρ' ἐμοὶ ταῦτ' εἴσιτε
<aristoph. peace. 1208> ἐπὶ δεῖπνον ὡς τάχιστα: καὶ γὰρ οὑτοσὶ
<aristoph. peace. 1209> ὅπλων κάπηλος ἀχθόμενος προσέρχεται.
<aristoph. peace. 1210> οἴμ' ὡς προθέλυμνόν μ' ὦ Τρυγαἶ ἀπώλεσας.
<aristoph. peace. 1211> τί δ' ἔστιν ὦ κακόδαιμον; οὔτι που λοφᾷς;
<aristoph. peace. 1212> ἀπώλεσάς μου τὴν τέχνην καὶ τὸν βίον,
<aristoph. peace. 1213> καὶ τουτουὶ καὶ τοῦ δορυξοῦ 'κεινονί.
<aristoph. peace. 1214> τί δῆτα τουτοινὶ καταθῶ σοι τοῖν λόφοιν;
<aristoph. peace. 1215> αὐτὸς σὺ τί δίδως;   ὅ τι δίδωμ'; αἰσχύνομαι.
<aristoph. peace. 1216> ὅμως δ' ὅτι τὸ σφήκωμ' ἔχει πόνον πολύν,
<aristoph. peace. 1217> δοίην ἂν αὐτοῖν ἰσχάδων τρεῖς χοίνικας.
<aristoph. peace. 1218> ἵν' ἀποκαθαίρω τὴν τράπεζαν τουτῳί.
<aristoph. peace. 1219> ἔνεγκε τοίνυν εἰσιὼν τὰς ἰσχάδας:
<aristoph. peace. 1220> κρεῖττον γὰρ ὦ τᾶν ἐστιν ἢ μηδὲν λαβεῖν.
<aristoph. peace. 1221> ἀπόφερ' ἀπόφερ' ἐς κόρακας ἀπὸ τῆς οἰκίας.
<aristoph. peace. 1222> τριχορρυεῖτον, οὐδέν ἐστον τὼ λόφω.
<aristoph. peace. 1223> οὐκ ἂν πριαίμην οὐδ' ἂν ἰσχάδος μιᾶς.
<aristoph. peace. 1224> τί δαὶ δεκάμνῳ τῷδε θώρηκος κύτει
<aristoph. peace. 1225> ἐνημμένῳ κάλλιστα χρήσομαι τάλας;
<aristoph. peace. 1226> οὗτος μὲν οὐ μή σοι ποιήσει ζημίαν.
<aristoph. peace. 1227> ἀλλ' αἶρέ μοι τοῦτόν γε τῆς ἰσωνίας:
<aristoph. peace. 1228> ἐναποπατεῖν γάρ ἐστ' ἐπιτήδειος πάνυ—
<aristoph. peace. 1229> παῦσαί μ' ὑβρίζων τοῖς ἐμοῖσι χρήμασιν.
<aristoph. peace. 1230> ὡδὶ παραθέντι τρεῖς λίθους. οὐ δεξιῶς;
<aristoph. peace. 1231> ποίᾳ δ' ἀποψήσει ποτ' ὦμαθέστατε;
<aristoph. peace. 1232> τῃδὶ διεὶς τὴν χεῖρα διὰ τῆς θαλαμιᾶς
<aristoph. peace. 1233> καὶ τῇδ'.   ἅμ' ἀμφοῖν δῆτ';   ἔγωγε νὴ Δία,
<aristoph. peace. 1234> ἵνα μή γ' ἁλῶ τρύπημα κλέπτων τῆς νεώς.
<aristoph. peace. 1235> ἔπειτ' ἐπὶ δεκάμνῳ χεσεῖ καθήμενος;
<aristoph. peace. 1236> ἔγωγε νὴ Δί' ὦπίτριπτ'. οἴει γὰρ ἂν
<aristoph. peace. 1237> τὸν πρωκτὸν ἀποδόσθαι με χιλιῶν δραχμῶν;
<aristoph. peace. 1238> ἴθι δὴ 'ξένεγκε τἀργύριον.   ἀλλ' ὦγαθὲ
<aristoph. peace. 1239> θλίβει τὸν ὄρρον. ἀπόφερ', οὐκ ὠνήσομαι.
<aristoph. peace. 1240> τί δ' ἆρα τῇ σάλπιγγι τῇδε χρήσομαι,
<aristoph. peace. 1241> ἣν ἐπριάμην δραχμῶν ποθ' ἑξήκοντ' ἐγώ;
<aristoph. peace. 1242> μόλυβδον ἐς τουτὶ τὸ κοῖλον ἐγχέας
<aristoph. peace. 1243> ἔπειτ' ἄνωθεν ῥάβδον ἐνθεὶς ὑπόμακρον,
<aristoph. peace. 1244> γενήσεταί σοι τῶν κατακτῶν κοττάβων.
<aristoph. peace. 1245> οἴμοι καταγελᾷς.   ἀλλ' ἕτερον παραινέσω.
<aristoph. peace. 1246> τὸν μὲν μόλυβδον, ὥσπερ εἶπον, ἔγχεον,
<aristoph. peace. 1247> ἐντευθενὶ δὲ σπαρτίοις ἠρτημένην
<aristoph. peace. 1248> πλάστιγγα πρόσθες, καὐτό σοι γενήσεται
<aristoph. peace. 1249> τὰ σῦκ' ἐν ἀγρῷ τοῖς οἰκέταισιν ἱστάναι.
<aristoph. peace. 1250> ὦ δυσκάθαρτε δαῖμον ὥς μ' ἀπώλεσας,
<aristoph. peace. 1251> ὅτ' ἀντέδωκά γ' ἀντὶ τῶνδε μνᾶν ποτέ:
<aristoph. peace. 1252> καὶ νῦν τί δράσω; τίς γὰρ αὔτ' ὠνήσεται;
<aristoph. peace. 1253> πώλει βαδίζων αὐτὰ τοῖς Αἰγυπτίοις:
<aristoph. peace. 1254> ἔστιν γὰρ ἐπιτήδεια συρμαίαν μετρεῖν.
<aristoph. peace. 1255> οἴμ' ὦ κρανοποί' ὡς ἀθλίως πεπράγαμεν.
<aristoph. peace. 1256> οὗτος μὲν οὐ πέπονθεν οὐδέν.   ἀλλὰ τί
<aristoph. peace. 1257> ἔτ' ἐστὶ τοῖσι κράνεσιν ὅ τι τις χρήσεται;
<aristoph. peace. 1258> ἐὰν τοιαυτασὶ μάθῃ λαβὰς ποιεῖν,
<aristoph. peace. 1259> ἄμεινον ἢ νῦν αὔτ' ἀποδώσεται πολύ.
<aristoph. peace. 1260> ἀπίωμεν ὦ δορυξέ.   μηδαμῶς γ', ἐπεὶ
<aristoph. peace. 1261> τούτῳ γ' ἐγὼ τὰ δόρατα ταῦτ' ὠνήσομαι.
<aristoph. peace. 1262> πόσον δίδως δῆτ';   εἰ διαπρισθεῖεν δίχα,
<aristoph. peace. 1263> λάβοιμ' ἂν αὔτ' ἐς χάρακας ἑκατὸν τῆς δραχμῆς.
<aristoph. peace. 1264> ὑβριζόμεθα. χωρῶμεν ὦ τᾶν ἐκποδών.
<aristoph. peace. 1265> νὴ τὸν Δί', ὡς τὰ παιδί' ἤδη 'ξέρχεται
<aristoph. peace. 1266> οὐρησόμενα τὰ τῶν ἐπικλήτων δεῦρ', ἵνα
<aristoph. peace. 1267> ἅττ' ᾄσεται προαναβάληταί μοι δοκεῖ.
<aristoph. peace. 1268> ἀλλ' ὅ τι περ ᾄδειν ἐπινοεῖς ὦ παιδίον,
<aristoph. peace. 1269> αὐτοῦ παρ' ἐμὲ στὰν πρότερον ἀναβαλοῦ 'νθαδί.
<aristoph. peace. 1270> νῦν αὖθ' ὁπλοτέρων ἀνδρῶν ἀρχώμεθα—   παῦσαι
<aristoph. peace. 1271> ὁπλοτέρους ᾆδον, καὶ ταῦτ ὦ τρισκακόδαιμον
<aristoph. peace. 1272> εἰρήνης οὔσης: ἀμαθές γ' εἶ καὶ κατάρατον.
<aristoph. peace. 1273> οἱ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,
<aristoph. peace. 1274> σύν ῥ' ἔβαλον ῥινούς τε καὶ ἀσπίδας ὀμφαλοέσσας.
<aristoph. peace. 1275> ἀσπίδας; οὐ παύσει μεμνημένος ἀσπίδος ἡμῖν;
<aristoph. peace. 1276> ἔνθα δ' ἅμ' οἰμωγή τε καὶ εὐχωλὴ πέλεν ἀνδρῶν.
<aristoph. peace. 1277> ἀνδρῶν οἰμωγή; κλαύσει νὴ τὸν Διόνυσον
<aristoph. peace. 1278> οἰμωγὰς ᾄδων, καὶ ταύτας ὀμφαλοέσσας.
<aristoph. peace. 1279> ἀλλὰ τί δῆτ' ᾄδω; σὺ γὰρ εἰπέ μοι οἷστισι χαίρεις.
<aristoph. peace. 1280> ὣς οἱ μὲν δαίνυντο βοῶν κρέα, καὶ τὰ τοιαυτί:
<aristoph. peace. 1281> ἄριστον προτίθεντο καὶ ἅτθ' ἥδιστα πάσασθαι.
<aristoph. peace. 1282> ὣς οἱ μὲν δαίνυντο βοῶν κρέα, καὐχένας ἵππων
<aristoph. peace. 1283> ἔκλυον ἱδρώοντας, ἐπεὶ πολέμου ἐκόρεσθεν.
<aristoph. peace. 1284> εἶεν; ἐκόρεσθεν τοῦ πολέμου κᾆτ' ἤσθιον.
<aristoph. peace. 1285> ταῦτ' ᾆδε, ταῦθ', ὡς ἤσθιον κεκορημένοι.
<aristoph. peace. 1286> θωρήσσοντ' ἄρ' ὄτειτα πεπαυμένοι—   ἄσμενοι, οἶμαι.
<aristoph. peace. 1287> πύργων δ' ἐξεχέοντο, βοὴ δ' ἄσβεστος ὀρώρει.
<aristoph. peace. 1288> κάκιστ' ἀπόλοιο παιδάριον αὐταῖς μάχαις:
<aristoph. peace. 1289> οὐδὲν γὰρ ᾄδεις πλὴν πολέμους. τοῦ καί ποτ' εἶ;
<aristoph. peace. 1290> ἐγώ;   σὺ μέντοι νὴ Δί'.   υἱὸς Λαμάχου.
<aristoph. peace. 1291> αἰβοῖ:
<aristoph. peace. 1292> ἦ γὰρ ἐγὼ θαύμαζον ἀκούων, εἰ σὺ μὴ εἴης
<aristoph. peace. 1293> ἀνδρὸς βουλομάχου καὶ κλαυσιμάχου τινὸς υἱός.
<aristoph. peace. 1294> ἄπερρε καὶ τοῖς λογχοφόροισιν ᾆδ' ἰών.
<aristoph. peace. 1295> ποῦ μοι τὸ τοῦ Κλεωνύμου 'στὶ παιδίον;
<aristoph. peace. 1296> ᾆσον πρὶν εἰσιέναι τι: σὺ γὰρ εὖ οἶδ' ὅτι
<aristoph. peace. 1297> οὐ πράγματ' ᾄσει: σώφρονος γὰρ εἶ πατρός.
<aristoph. peace. 1298> ἀσπίδι μὲν Σαί̈ων τις ἀγάλλεται, ἣν παρὰ θάμνῳ
<aristoph. peace. 1299> ἔντος ἀμώμητον κάλλιπον οὐκ ἐθέλων.
<aristoph. peace. 1300> εἰπέ μοι ὦ πόσθων, ἐς τὸν σαυτοῦ πατέρ' ᾄδεις;
<aristoph. peace. 1301> ψυχὴν δ' ἐξεσάωσα—   κατῄσχυνας δὲ τοκῆας.
<aristoph. peace. 1302> ἀλλ' εἰσίωμεν. εὖ γὰρ οἶδ' ἐγὼ σαφῶς
<aristoph. peace. 1303> ὅτι ταῦθ' ὅς' ᾖσας ἄρτι περὶ τῆς ἀσπίδος
<aristoph. peace. 1304> οὐ μὴ 'πιλάθῃ ποτ' ὢν ἐκείνου τοῦ πατρός.
<aristoph. peace. 1305> ὑμῶν τὸ λοιπὸν ἔργον ἤδη 'νταῦθα τῶν μενόντων
<aristoph. peace. 1306> φλᾶν ταῦτα πάντα καὶ σποδεῖν, καὶ μὴ κενὰς παρέλκειν.
<aristoph. peace. 1307> ἀλλ' ἀνδρικῶς ἐμβάλλετε
<aristoph. peace. 1308> καὶ σμώχετ' ἀμφοῖν τοῖν γνάθοιν: οὐδὲν γὰρ ὦ πόνηροι
<aristoph. peace. 1310> λευκῶν ὀδόντων ἔργον ἐστ', ἢν μή τι καὶ μασῶνται.
<aristoph. peace. 1311> ἡμῖν μελήσει ταῦτά γ': εὖ ποιεῖς δὲ καὶ σὺ φράζων.
<aristoph. peace. 1312> ἀλλ' ὦ πρὸ τοῦ πεινῶντες ἐμβάλλεσθε τῶν λαγῴων:
<aristoph. peace. 1313> ὡς οὐχὶ πᾶσαν ἡμέραν
<aristoph. peace. 1314> πλακοῦσιν ἔστιν ἐντυχεῖν πλανωμένοις ἐρήμοις.
<aristoph. peace. 1315> πρὸς ταῦτα βρύκετ' ἢ τάχ' ἡμῖν φημι μεταμελήσειν.
<aristoph. peace. 1316> εὐφημεῖν χρὴ καὶ τὴν νύμφην ἔξω τινὰ δεῦρο κομίζειν
<aristoph. peace. 1317> δᾷδάς τε φέρειν, καὶ πάντα λεὼν συγχαίρειν κἀπιχορεύειν.
<aristoph. peace. 1318> καὶ τὰ σκεύη πάλιν ἐς τὸν ἀγρὸν νυνὶ χρὴ πάντα κομίζειν
<aristoph. peace. 1319> ὀρχησαμένους καὶ σπείσαντας καὶ ̔Υπέρβολον ἐξελάσαντας,
<aristoph. peace. 1320> κἀπευξαμένους τοῖσι θεοῖσιν
<aristoph. peace. 1321> διδόναι πλοῦτον τοῖς ̔́Ελλησιν,
<aristoph. peace. 1322> κριθάς τε ποιεῖν ἡμᾶς πολλὰς
<aristoph. peace. 1323> πάντας ὁμοίως οἶνόν τε πολύν,
<aristoph. peace. 1324> σῦκά τε τρώγειν,
<aristoph. peace. 1325> τάς τε γυναῖκας τίκτειν ἡμῖν,
<aristoph. peace. 1326> καὶ τἀγαθὰ πάνθ' ὅς' ἀπωλέσαμεν
<aristoph. peace. 1327> συλλέξασθαι πάλιν ἐξ ἀρχῆς,
<aristoph. peace. 1328> λῆξαί τ' αἴθωνα σίδηρον.
<aristoph. peace. 1329> δεῦρ' ὦ γύναι εἰς ἀγρόν,
<aristoph. peace. 1330> χὤπως μετ' ἐμοῦ καλὴ
<aristoph. peace. 1331> καλῶς κατακείσει.
<aristoph. peace. 1332> ̔Υμὴν ̔Υμέναι' ὦ.
<aristoph. peace. 1333> ὦ τρὶς μάκαρ ὡς δικαίως
<aristoph. peace. 1334> τἀγαθὰ νῦν ἔχεις.
<aristoph. peace. 1335> ̔Υμὴν ̔Υμέναι' ὦ.
<aristoph. peace. 1336> ̔Υμὴν ̔Υμέναι' ὦ.
<aristoph. peace. 1337> τί δράσομεν αὐτήν;
<aristoph. peace. 1338> τί δράσομεν αὐτήν;
<aristoph. peace. 1339> τρυγήσομεν αὐτήν,
<aristoph. peace. 1340> τρυγήσομεν αὐτήν.
<aristoph. peace. 1341> ἀλλ' ἀράμενοι φέρωμεν
<aristoph. peace. 1340> οἱ προτεταγμένοι
<aristoph. peace. 1341> τὸν νυμφίον ὦνδρες.
<aristoph. peace. 1342> ̔Υμὴν ̔Υμέναι' ὦ,
<aristoph. peace. 1343> ̔Υμὴν ̔Υμέναι' ὦ,
<aristoph. peace. 1344> οἰκήσετε γοῦν καλῶς
<aristoph. peace. 1345> οὐ πράγματ' ἔχοντες, ἀλλὰ
<aristoph. peace. 1346> συκολογοῦντες.
<aristoph. peace. 1347> ̔Υμὴν ̔Υμέναι' ὦ,
<aristoph. peace. 1348> ̔Υμὴν ̔Υμέναι' ὦ.
<aristoph. peace. 1349> τοῦ μὲν μέγα καὶ παχύ.
<aristoph. peace. 1350> τῆς δ' ἡδὺ τὸ σῦκον.
<aristoph. peace. 1351> φήσεις γ' ὅταν ἐσθίῃς
<aristoph. peace. 1352> οἶνόν τε πίῃς πολύν.
<aristoph. peace. 1353> ̔Υμὴν ̔Υμέναι' ὦ,
<aristoph. peace. 1354> ̔Υμὴν ̔Υμέναι' ὦ.
<aristoph. peace. 1355> ὦ χαίρετε χαίρετ' ἄνδρες,
<aristoph. peace. 1356> κἂν ξυνέπησθέ μοι
<aristoph. peace. 1357> πλακοῦντας ἔδεσθε.
