<soph. oc. 1> τέκνον τυφλοῦ γέροντος ̓Αντιγόνη, τίνας
<soph. oc. 2> χώρους ἀφίγμεθ' ἢ τίνων ἀνδρῶν πόλιν;
<soph. oc. 3> τίς τὸν πλανήτην Οἰδίπουν καθ' ἡμέραν
<soph. oc. 4> τὴν νῦν σπανιστοῖς δέξεται δωρήμασιν;
<soph. oc. 5> σμικρὸν μὲν ἐξαιτοῦντα, τοῦ σμικροῦ δ' ἔτι
<soph. oc. 6> μεῖον φέροντα, καὶ τόδ' ἐξαρκοῦν ἐμοί:
<soph. oc. 7> στέργειν γὰρ αἱ πάθαι με χὠ χρόνος ξυνὼν
<soph. oc. 8> μακρὸς διδάσκει καὶ τὸ γενναῖον τρίτον.
<soph. oc. 9> ἀλλ', ὦ τέκνον, θάκησιν εἴ τινα βλέπεις
<soph. oc. 10> ἢ πρὸς βεβήλοις ἢ πρὸς ἄλσεσιν θεῶν,
<soph. oc. 11> στῆσόν με κἀξίδρυσον, ὡς πυθώμεθα
<soph. oc. 12> ὅπου ποτ' ἐσμέν: μανθάνειν γὰρ ἥκομεν
<soph. oc. 13> ξένοι πρὸς ἀστῶν, ἃν δ' ἀκούσωμεν τελεῖν.
<soph. oc. 14> πάτερ ταλαίπωρ' Οἰδίπους, πύργοι μέν, οἳ
<soph. oc. 15> πόλιν στέγουσιν, ὡς ἀπ' ὀμμάτων, πρόσω:
<soph. oc. 16> χῶρος δ' ὅδ' ἱερός, ὡς ἀπεικάσαι, βρύων
<soph. oc. 17> δάφνης, ἐλαίας, ἀμπέλου: πυκνόπτεροι δ'
<soph. oc. 18> εἴσω κατ' αὐτὸν εὐστομοῦς' ἀηδόνες:
<soph. oc. 19> οὗ κῶλα κάμψον τοῦδ' ἐπ' ἀξέστου πέτρου:
<soph. oc. 20> μακρὰν γὰρ ὡς γέροντι προὐστάλης ὁδόν.
<soph. oc. 21> κάθιζέ νύν με καὶ φύλασσε τὸν τυφλόν.
<soph. oc. 22> χρόνου μὲν οὕνεκ' οὐ μαθεῖν με δεῖ τόδε.
<soph. oc. 23> ἔχεις διδάξαι δή μ' ὅποι καθέσταμεν;
<soph. oc. 24> τὰς γοῦν ̓Αθήνας οἶδα, τὸν δὲ χῶρον οὔ.
<soph. oc. 25> πᾶς γάρ τις ηὔδα τοῦτό γ' ἡμὶν ἐμπόρων.
<soph. oc. 26> ἀλλ' ὅστις ὁ τόπος ἦ μάθω μολοῦσά ποι;
<soph. oc. 27> ναί, τέκνον, εἴπερ ἐστί γ' ἐξοικήσιμος.
<soph. oc. 28> ἀλλ' ἐστὶ μὴν οἰκητός: οἴομαι δὲ δεῖν
<soph. oc. 29> οὐδέν: πέλας γὰρ ἄνδρα τόνδε νῷν ὁρῶ.
<soph. oc. 30> ἦ δεῦρο προσστείχοντα κἀξορμώμενον;
<soph. oc. 31> καὶ δὴ μὲν οὖν παρόντα: χὤ τί σοι λέγειν
<soph. oc. 32> εὔκαιρόν ἐστιν, ἔννεφ', ὡς ἀνὴρ ὅδε.
<soph. oc. 33> ὦ ξεῖν', ἀκούων τῆσδε τῆς ὑπέρ τ' ἐμοῦ
<soph. oc. 34> αὑτῆς θ' ὁρώσης, οὕνεχ' ἡμὶν αἴσιος
<soph. oc. 35> σκοπὸς προσήκεις ὧν ἀδηλοῦμεν φράσαι—
<soph. oc. 36> πρὶν νῦν τὰ πλείον' ἱστορεῖν, ἐκ τῆσδ' ἕδρας
<soph. oc. 37> ἔξελθ': ἔχεις γὰρ χῶρον οὐχ ἁγνὸν πατεῖν.
<soph. oc. 38> τίς δ' ἔσθ' ὁ χῶρος; τοῦ θεῶν νομίζεται;
<soph. oc. 39> ἄθικτος οὐδ' οἰκητός: αἱ γὰρ ἔμφοβοι
<soph. oc. 40> θεαί σφ' ἔχουσι, Γῆς τε καὶ Σκότου κόραι.
<soph. oc. 41> τίνων τὸ σεμνὸν ὄνομ' ἂν εὐξαίμην κλύων;
<soph. oc. 42> τὰς πάνθ' ὁρώσας Εὐμενίδας ὅ γ' ἐνθάδ' ἂν
<soph. oc. 43> εἴποι λεώς νιν: ἄλλα δ' ἀλλαχοῦ καλά.
<soph. oc. 44> ἀλλ' ἵλεῳ μὲν τὸν ἱκέτην δεξαίατο:
<soph. oc. 45> ὡς οὐχ ἕδρας γῆς τῆσδ' ἂν ἐξέλθοιμ' ἔτι.   τί δ' ἐστὶ τοῦτο;   ξυμφορᾶς ξύνθημ' ἐμῆς.
<soph. oc. 46> ἀλλ' οὐδ' ἐμοί τοι τοὐξανιστάναι πόλεως
<soph. oc. 47> δίχ' ἐστὶ θάρσος, πρίν γ' ἂν ἐνδείξω τί δρῶ.
<soph. oc. 48> πρός νυν θεῶν, ὦ ξεῖνε, μή μ' ἀτιμάσῃς,
<soph. oc. 50> τοιόνδ' ἀλήτην, ὧν σε προστρέπω φράσαι.
<soph. oc. 51> σήμαινε, κοὐκ' ἄτιμος ἔκ γ' ἐμοῦ φανεῖ.
<soph. oc. 52> τίς ἔσθ' ὁ χῶρος δῆτ', ἐν ᾧ βεβήκαμεν;
<soph. oc. 53> ὅς' οἶδα κἀγὼ πάντ' ἐπιστήσει κλύων:
<soph. oc. 54> χῶρος μὲν ἱερὸς πᾶς ὅδ' ἔστ': ἔχει δέ νιν
<soph. oc. 55> σεμνὸς Ποσειδῶν: ἐν δ' ὁ πυρφόρος θεὸς
<soph. oc. 56> Τιτὰν Προμηθεύς: ὃν δ' ἐπιστείβεις τόπον,
<soph. oc. 57> χθονὸς καλεῖται τῆσδε χαλκόπους ὀδός,
<soph. oc. 58> ἔρεισμ' ̓Αθηνῶν: οἱ δὲ πλησίοι γύαι
<soph. oc. 59> τόνδ' ἱππότην Κολωνὸν εὔχονται σφίσιν
<soph. oc. 60> ἀρχηγὸν εἶναι καὶ φέρουσι τοὔνομα
<soph. oc. 61> τὸ τοῦδε κοινὸν πάντες ὠνομασμένοι.
<soph. oc. 62> τοιαῦτά σοι ταῦτ' ἐστίν, ὦ ξέν', οὐ λόγοις
<soph. oc. 63> τιμώμεν', ἀλλὰ τῇ ξυνουσίᾳ πλέον.
<soph. oc. 64> ἦ γάρ τινες ναίουσι τούσδε τοὺς τόπους;
<soph. oc. 65> καὶ κάρτα, τοῦδε τοῦ θεοῦ γ' ἐπώνυμοι.
<soph. oc. 66> ἄρχει τις αὐτῶν ἢ 'πὶ τῷ πλήθει λόγος;
<soph. oc. 67> ἐκ τοῦ κατ' ἄστυ βασιλέως τάδ' ἄρχεται.
<soph. oc. 68> οὗτος δὲ τίς λόγῳ τε καὶ σθένει κρατεῖ;
<soph. oc. 69> Θησεὺς καλεῖται, τοῦ πρὶν Αἰγέως τόκος.
<soph. oc. 70> ἆρ' ἄν τις αὐτῷ πομπὸς ἐξ ὑμῶν μόλοι;
<soph. oc. 71> ὡς πρὸς τί λέξων ἢ καταρτύσων μολεῖν;
<soph. oc. 72> ὡς ἂν προσαρκῶν σμικρὰ κερδάνῃ μέγα.
<soph. oc. 73> καὶ τίς πρὸς ἀνδρὸς μὴ βλέποντος ἄρκεσις;
<soph. oc. 74> ὅς' ἂν λέγωμεν πάνθ' ὁρῶντα λέξομεν.
<soph. oc. 75> οἶσθ', ὦ ξέν', ὡς νῦν μὴ σφαλῇς; ἐπείπερ εἰ
<soph. oc. 76> γενναῖος, ὡς ἰδόντι, πλὴν τοῦ δαίμονος,
<soph. oc. 77> αὐτοῦ μέν' οὗπερ κἀφάνης, ἕως ἐγὼ
<soph. oc. 78> τοῖς ἐνθάδ' αὐτοῦ μὴ κατ' ἄστυ δημόταις
<soph. oc. 79> λέξω τάδ' ἐλθών: οἵδε γὰρ κρινοῦσί σοι
<soph. oc. 80> εἰ χρή σε μίμνειν ἢ πορεύεσθαι πάλιν.
<soph. oc. 81> ὦ τέκνον, ἦ βέβηκεν ἡμὶν ὁ ξένος;
<soph. oc. 82> βέβηκεν, ὥστε πᾶν ἐν ἡσύχῳ, πάτερ,
<soph. oc. 83> ἔξεστι φωνεῖν, ὡς ἐμοῦ μόνης πέλας.
<soph. oc. 84> ὦ πότνιαι δεινῶπες, εὖτε νῦν ἕδρας
<soph. oc. 85> πρώτων ἐφ' ὑμῶν τῆσδε γῆς ἔκαμψ' ἐγώ,
<soph. oc. 86> Φοίβῳ τε κἀμοὶ μὴ γένησθ' ἀγνώμονες,
<soph. oc. 87> ὅς μοι, τὰ πόλλ' ἐκεῖν' ὅτ' ἐξέχρη κακά,
<soph. oc. 88> ταύτην ἔλεξε παῦλαν ἐν χρόνῳ μακρῷ,
<soph. oc. 89> ἐλθόντι χώραν τερμίαν, ὅπου θεῶν
<soph. oc. 90> σεμνῶν ἕδραν λάβοιμι καὶ ξενόστασιν,
<soph. oc. 91> ἐνταῦθα κάμψειν τὸν ταλαίπωρον βίον,
<soph. oc. 92> κέρδη μὲν οἰκήσαντα τοῖς δεδεγμένοις,
<soph. oc. 93> ἄτην δὲ τοῖς πέμψασιν, οἵ μ' ἀπήλασαν:
<soph. oc. 94> σημεῖα δ' ἥξειν τῶνδέ μοι παρηγγύα,
<soph. oc. 95> ἢ σεισμὸν ἢ βροντήν τιν' ἢ Διὸς σέλας,
<soph. oc. 96> ἔγνωκα μέν νυν ὥς με τήνδε τὴν ὁδὸν
<soph. oc. 97> οὐκ ἔσθ' ὅπως οὐ πιστὸν ἐξ ὑμῶν πτερὸν
<soph. oc. 98> ἐξήγαγ' εἰς τόδ' ἄλσος: οὐ γὰρ ἄν ποτε
<soph. oc. 99> πρώταισιν ὑμῖν ἀντέκυρς' ὁδοιπορῶν,
<soph. oc. 100> νήφων ἀοίνοις, κἀπὶ σεμνὸν ἑζόμην
<soph. oc. 101> βάθρον τόδ' ἀσκέπαρνον. ἀλλά μοι, θεαί,
<soph. oc. 102> βίου κατ' ὀμφὰς τὰς ̓Απόλλωνος δότε
<soph. oc. 103> πέρασιν ἤδη καὶ καταστροφήν τινα,
<soph. oc. 104> εἰ μὴ δοκῶ τι μειόνως ἔχειν, ἀεὶ
<soph. oc. 105> μόχθοις λατρεύων τοῖς ὑπερτάτοις βροτῶν.
<soph. oc. 106> ἴτ', ὦ γλυκεῖαι παῖδες ἀρχαίου Σκότου,
<soph. oc. 107> ἴτ', ὦ μεγίστης Παλλάδος καλούμεναι
<soph. oc. 108> πασῶν ̓Αθῆναι τιμιωτάτη πόλις,
<soph. oc. 109> οἰκτίρατ' ἀνδρὸς Οἰδίπου τόδ' ἄθλιον
<soph. oc. 110> εἴδωλον: οὐ γὰρ δὴ τόδ' ἀρχαῖον δέμας.
<soph. oc. 111> σίγα: πορεύονται γὰρ οἵδε δή τινες
<soph. oc. 112> χρόνῳ παλαιοί, σῆς ἕδρας ἐπίσκοποι.
<soph. oc. 113> σιγήσομαί τε καὶ σύ μ' ἐξ ὁδοῦ πόδα
<soph. oc. 114> κρύψον κατ' ἄλσος, τῶνδ' ἕως ἂν ἐκμάθω
<soph. oc. 115> τίνας λόγους ἐροῦσιν: ἐν γὰρ τῷ μαθεῖν
<soph. oc. 116> ἔνεστιν ηὑλάβεια τῶν ποιουμένων.
<soph. oc. 117> ὅρα. τίς ἄρ' ἦν; ποῦ ναίει;
<soph. oc. 118> ποῦ κυρεῖ ἐκτόπιος συθεὶς ὁ πάντων
<soph. oc. 120> ὁ πάντων ἀκορέστατος;
<soph. oc. 121> προσδέρκου λεῦσσέ νιν,
<soph. oc. 122> προσπεύθου πανταχῇ.
<soph. oc. 123> πλανάτας πλανάτας τις ὁ πρέσβυς οὐδ'
<soph. oc. 125> ἔγχωρος: προσέβα γὰρ οὐκ
<soph. oc. 126> ἄν ποτ' ἀστιβὲς ἄλσος ἐς
<soph. oc. 127> τᾶνδ' ἀμαιμακετᾶν κορᾶν,
<soph. oc. 128> ἃς τρέμομεν λέγειν
<soph. oc. 130> καὶ παραμειβόμεσθ' ἀδέρκτως,
<soph. oc. 131> ἀφώνως, ἀλόγως τὸ τᾶς.
<soph. oc. 132> εὐφάμου στόμα φροντίδος
<soph. oc. 133> ἱέντες, τὰ δὲ νῦν τιν' ἥκειν
<soph. oc. 134> λόγος οὐδὲν ἅζονθ',
<soph. oc. 135> ὃν ἐγὼ λεύσσων περὶ πᾶν οὔπω
<soph. oc. 136> δύναμαι τέμενος
<soph. oc. 137> γνῶναι ποῦ μοί ποτε ναίει.
<soph. oc. 138> ὅδ' ἐκεῖνος ἐγώ: φωνῇ γὰρ ὁρῶ,
<soph. oc. 139> τὸ φατιζόμενον.
<soph. oc. 140> ἰὼ ἰώ,
<soph. oc. 141> δεινὸς μὲν ὁρᾶν, δεινὸς δὲ κλύειν.
<soph. oc. 142> μή μ', ἱκετεύω, προσίδητ' ἄνομον.
<soph. oc. 143> Ζεῦ ἀλεξῆτορ, τίς ποθ' ὁ πρέσβυς;
<soph. oc. 144> οὐ πάνυ μοίρας εὐδαιμονίσαι
<soph. oc. 145> πρώτης, ὦ τῆσδ' ἔφοροι χώρας.
<soph. oc. 146> δηλῶ δ': οὐ γὰρ ἂν ὧδ' ἀλλοτρίοις
<soph. oc. 147> ὄμμασιν εἷρπον
<soph. oc. 148> κἀπὶ σμικροῖς μέγας ὥρμουν.
<soph. oc. 149> ἐή, ἀλαῶν ὀμμάτων
<soph. oc. 150> ἆρα καὶ ἦσθα φυτάλμιος; δυσαίων
<soph. oc. 151> μακραίων γ', ὅς' ἐπεικάσαι.
<soph. oc. 152> ἀλλ' οὐ μὰν ἔν γ' ἐμοὶ
<soph. oc. 153> προσθήσει τάσδ' ἀράς.
<soph. oc. 155> περᾷς γάρ, περᾷς: ἀλλ' ἵνα τῷδ' ἐν ἀ-
<soph. oc. 156> φθέγκτῳ μὴ προπέσῃς νάπει
<soph. oc. 157> ποιάεντι, κάθυδρος οὗ
<soph. oc. 158> κρατὴρ μειλιχίων ποτῶν
<soph. oc. 160> ῥεύματι συντρέχει,
<soph. oc. 161> τόν, ξένε πάμμορ', εὖ φύλαξαι;
<soph. oc. 162> μετάσταθ' ἀπόβαθι. πολ-
<soph. oc. 163> λὰ κέλευθος ἐρατύει:
<soph. oc. 165> κλύεις, ὦ πολύμοχθ' ἀλᾶτα;
<soph. oc. 166> λόγον εἴ τιν' οἴσεις
<soph. oc. 167> πρὸς ἐμὰν λέσχαν, ἀβάτων ἀποβάς,
<soph. oc. 168> ἵνα πᾶσι νόμος,
<soph. oc. 169> φώνει: πρόσθεν δ' ἀπερύκου.
<soph. oc. 170> θύγατερ, ποῖ τις φροντίδος ἔλθῃ;
<soph. oc. 171> ὦ πάτερ, ἀστοῖς ἴσα χρὴ μελετᾶν,
<soph. oc. 172> εἴκοντας ἃ δεῖ κἀκούοντας.  πρόσθιγέ νύν μου.  ψαύω καὶ δή.
<soph. oc. 173> ὦ ξένε, μὴ δῆτ' ἀδικηθῶ σοὶ
<soph. oc. 175> πιστεύσας καὶ μεταναστάς.
<soph. oc. 176> οὔ τοι μήποτέ ς' ἐκ τῶνδ' ἑδράνων,
<soph. oc. 177> ὦ γέρον, ἄκοντά τις ἄξει.  ἔτ' οὖν;  ἔτι βαῖνε πόρσω.  ἔτι;  προβίβαζε, κούρα,
<soph. oc. 178> πόρσω: σὺ γὰρ ἀί̈εις.
<soph. oc. 182> ἕπεο μάν, ἕπε' ὧδ' ἀμαυρῷ
<soph. oc. 183> κώλῳ, πάτερ, ᾇ ς' ἄγω.
<soph. oc. 184> τόλμα ξεῖνος ἐπὶ ξένης,
<soph. oc. 185> ὦ τλάμων, ὅ τι καὶ πόλις
<soph. oc. 186> τέτροφεν ἄφιλον ἀποστυγεῖν
<soph. oc. 187> καὶ τὸ φίλον σέβεσθαι.
<soph. oc. 188> ἄγε νυν σύ με, παῖ,
<soph. oc. 189> ἵν' ἂν εὐσεβίας ἐπιβαίνοντες
<soph. oc. 190> τὸ μὲν εἴποιμεν, τὸ δ' ἀκούσαιμεν,
<soph. oc. 191> καὶ μὴ χρείᾳ πολεμῶμεν.
<soph. oc. 192> αὐτοῦ: μηκέτι τοῦδ' αὐτοπέτρου
<soph. oc. 193> βήματος ἔξω πόδα κλίνῃς.  οὕτως;  ἅλις, ὡς ἀκούεις.  ἦ ἑσθῶ;  λέχριός γ' ἐπ' ἄκρου
<soph. oc. 194> λᾶος βραχὺς ὀκλάσας.
<soph. oc. 195> πάτερ, ἐμὸν τόδ': ἐν ἁσυχαίᾳ
<soph. oc. 196> ἰώ μοί μοι.
<soph. oc. 197> βάσει βάσιν ἅρμοσαι,
<soph. oc. 200> γεραὸν ἐς χέρα σῶμα σὸν
<soph. oc. 201> προκλίνας φιλίαν ἐμάν.
<soph. oc. 202> ὤμοι δύσφρονος ἄτας.
<soph. oc. 203> ὦ τλάμων, ὅτε νῦν χαλᾷς,
<soph. oc. 204> αὔδασον, τίς ἔφυς βροτῶν;
<soph. oc. 205> τίς ὁ πολύπονος ἄγει; τίν' ἂν
<soph. oc. 206> σοῦ πατρίδ' ἐκπυθοίμαν;
<soph. oc. 207> ὦ ξένοι,
<soph. oc. 208> ἀπόπτολις: ἀλλὰ μὴ
<soph. oc. 209> τί τόδ' ἀπεννέπεις, γέρον;
<soph. oc. 210> μὴ μὴ μή μ' ἀνέρῃ τίς εἰμι,
<soph. oc. 211> μηδ' ἐξετάσῃς πέρα ματεύων.  τί τόδ';  αἰνὰ φύσις.  αὔδα.
<soph. oc. 212> τέκνον, ὤμοι, τί γεγώνω;
<soph. oc. 215> τίνος εἶ σπέρματος, ὦ ξένε, φώνει, πατρόθεν.
<soph. oc. 216> ὤμοι ἐγώ, τί πάθω, τέκνον ἐμόν;
<soph. oc. 217> λέγ', ἐπείπερ ἐπ' ἔσχατα βαίνεις.
<soph. oc. 218> ἀλλ' ἐρῶ: οὐ γὰρ ἔχω κατακρυφάν.
<soph. oc. 219> μακρὰ μέλλετον, ἀλλὰ τάχυνε.  Λαί̈ου ἴστε τιν';  ὢ ἰοὺ ἰού.  τό τε Λαβδακιδᾶν γένος;  ὦ Ζεῦ.  ἄθλιον Οἰδιπόδαν;  σὺ γὰρ ὅδ' εἶ;
<soph. oc. 220> δέος ἴσχετε μηδὲν ὅς' αὐδῶ.  ἰὼ ὢ ὤ.  δύσμορος.  ὢ ὤ.
<soph. oc. 225> θύγατερ, τί ποτ' αὐτίκα κύρσει;
<soph. oc. 226> ἔξω πόρσω βαίνετε χώρας.
<soph. oc. 227> ἃ δ' ὑπέσχεο ποῖ καταθήσεις,
<soph. oc. 228> οὐδενὶ μοιριδία τίσις ἔρχεται
<soph. oc. 230> ἃν προπάθῃ τὸ τίνειν: ἀπάτα δ' ἀπά-
<soph. oc. 231> ταις ἑτέραις ἑτέρα παραβαλλομέ-
<soph. oc. 232> να πόνον, οὐ χάριν, ἀντιδίδωσιν ἔ-
<soph. oc. 233> χειν. σὺ δὲ τῶνδ' ἑδράνων πάλιν ἔκτοπος
<soph. oc. 234> αὖθις ἄφορμος ἐμᾶς χθονὸς ἔκθορε,
<soph. oc. 235> μή τι πέρα χρέος
<soph. oc. 236> ἐμᾷ πόλει προσάψῃς.
<soph. oc. 237> ὦ ξένοι
<soph. oc. 238> αἰδόφρονες, ἀλλ' ἐπεὶ
<soph. oc. 239> γεραὸν πατέρα τόνδ' ἐμὸν
<soph. oc. 240> οὐκ ἀνέτλατ', ἔργων
<soph. oc. 240> ἀκόντων ἀί̈οντες αὐδάν,
<soph. oc. 241> ἀλλ' ἐμὲ τὰν μελέαν, ἱκετεύομεν, ὦ ξένοι, οἰκτίραθ', ἃ
<soph. oc. 242> πατρὸς ὑπὲρ τοὐμοῦ μόνου
<soph. oc. 243> ἄντομαι οὐκ ἀλαοῖς προσορωμένα
<soph. oc. 245> ὄμμα σὸν ὄμμασιν, ὥς τις ἀφ' αἵματος
<soph. oc. 246> ὑμετέρου προφανεῖσα, τὸν ἄθλιον
<soph. oc. 247> αἰδοῦς κῦρσαι: ἐν ὔμμι γὰρ ὡς θεῷ
<soph. oc. 248> κείμεθα τλάμονες. ἀλλ' ἴτε, νεύσατε τὰν ἀδόκητον χάριν:
<soph. oc. 250> πρός ς' ὅ τι σοι φίλον ἐκ σέθεν ἄντομαι,
<soph. oc. 251> ἢ τέκνον ἢ λέχος ἢ χρέος ἢ θεός:
<soph. oc. 252> οὐ γὰρ ἴδοις ἂν ἀθρῶν βροτὸν ὅστις ἄν,
<soph. oc. 253> εἰ θεὸς ἄγοι,
<soph. oc. 253b> ἐκφυγεῖν δύναιτο.
<soph. oc. 254> ἀλλ' ἴσθι, τέκνον Οἰδίπου, σέ τ' ἐξ ἴσου
<soph. oc. 255> οἰκτίρομεν καὶ τόνδε συμφορᾶς χάριν:
<soph. oc. 256> τὰ δ' ἐκ θεῶν τρέμοντες οὐ σθένοιμεν ἂν
<soph. oc. 257> φωνεῖν πέρα τῶν πρὸς σὲ νῦν εἰρημένων.
<soph. oc. 258> τί δῆτα δόξης ἢ τί κληδόνος καλῆς
<soph. oc. 259> μάτην ῥεούσης ὠφέλημα γίγνεται,
<soph. oc. 260> εἰ τάς γ' ̓Αθήνας φασὶ θεοσεβεστάτας
<soph. oc. 261> εἶναι, μόνας δὲ τὸν κακούμενον ξένον
<soph. oc. 262> σῴζειν οἵας τε καὶ μόνας ἀρκεῖν ἔχειν;
<soph. oc. 263> κἄμοιγε ποῦ τοῦτ' ἐστίν, οἵτινες βάθρων
<soph. oc. 264> ἐκ τῶνδέ μ' ἐξάραντες εἶτ' ἐλαύνετε,
<soph. oc. 265> ὄνομα μόνον δείσαντες; οὐ γὰρ δὴ τό γε
<soph. oc. 266> σῶμ' οὐδὲ τἄργα τἄμ': ἐπεὶ τά γ' ἔργα μου
<soph. oc. 267> πεπονθότ' ἐστὶ μᾶλλον ἢ δεδρακότα,
<soph. oc. 268> εἴ σοι τὰ μητρὸς καὶ πατρὸς χρείη λέγειν,
<soph. oc. 269> ὧν οὕνεκ' ἐκφοβεῖ με: τοῦτ' ἐγὼ καλῶς
<soph. oc. 270> ἔξοιδα. καίτοι πῶς ἐγὼ κακὸς φύσιν,
<soph. oc. 271> ὅστις παθὼν μὲν ἀντέδρων, ὥστ' εἰ φρονῶν
<soph. oc. 272> ἔπρασσον, οὐδ' ἂν ὧδ' ἐγιγνόμην κακός;
<soph. oc. 273> νῦν δ' οὐδὲν εἰδὼς ἱκόμην ἵν' ἱκόμην,
<soph. oc. 274> ὑφ' ὧν δ' ἔπασχον, εἰδότων ἀπωλλύμην.
<soph. oc. 275> ἀνθ' ὧν ἱκνοῦμαι πρὸς θεῶν ὑμᾶς, ξένοι,
<soph. oc. 276> ὥσπερ με κἀνεστήσαθ', ὧδε σώσατε,
<soph. oc. 277> καὶ μὴ θεοὺς τιμῶντες εἶτα τοὺς θεοὺς
<soph. oc. 278> μοίρας ποιεῖσθε μηδαμῶς: ἡγεῖσθε δὲ
<soph. oc. 279> βλέπειν μὲν αὐτοὺς πρὸς τὸν εὐσεβῆ βροτῶν,
<soph. oc. 280> βλέπειν δὲ πρὸς τοὺς δυσσεβεῖς, φυγὴν δέ του
<soph. oc. 281> μήπω γενέσθαι φωτὸς ἀνοσίου βροτῶν.
<soph. oc. 282> ξὺν οἷς σὺ μὴ κάλυπτε τὰς εὐδαίμονας
<soph. oc. 283> ἔργοις ̓Αθήνας ἀνοσίοις ὑπηρετῶν,
<soph. oc. 284> ἀλλ' ὥσπερ ἔλαβες τὸν ἱκέτην ἐχέγγυον,
<soph. oc. 285> ῥύου με κἀκφύλασσε: μηδέ μου κάρα
<soph. oc. 286> τὸ δυσπρόσοπτον εἰσορῶν ἀτιμάσῃς,
<soph. oc. 287> ἥκω γὰρ ἱερὸς εὐσεβής τε καὶ φέρων
<soph. oc. 288> ὄνησιν ἀστοῖς τοῖσδ': ὅταν δ' ὁ κύριος
<soph. oc. 289> παρῇ τις, ὑμῶν ὅστις ἐστὶν ἡγεμών,
<soph. oc. 290> τότ' εἰσακούων πάντ' ἐπιστήσει: τὰ δὲ
<soph. oc. 291> μεταξὺ τούτου μηδαμῶς γίγνου κακός.
<soph. oc. 292> ταρβεῖν μέν, ὦ γεραιέ, τἀνθυμήματα
<soph. oc. 293> πολλή 'στ' ἀνάγκη τἀπὸ σοῦ: λόγοισι γὰρ
<soph. oc. 294> οὐκ ὠνόμασται βραχέσι: τοὺς δὲ τῆσδε γῆς
<soph. oc. 295> ἄνακτας ἀρκεῖ ταῦτά μοι διειδέναι.
<soph. oc. 296> καὶ ποῦ 'σθ' ὁ κραίνων τῆσδε τῆς χώρας, ξένοι;
<soph. oc. 297> πατρῷον ἄστυ γῆς ἔχει: σκοπὸς δέ νιν,
<soph. oc. 298> ὃς κἀμὲ δεῦρ' ἔπεμψεν, οἴχεται στελῶν.
<soph. oc. 299> ἦ καὶ δοκεῖτε τοῦ τυφλοῦ τιν' ἐντροπὴν
<soph. oc. 300> ἢ φροντίδ', ἕξειν, αὐτὸν ὥστ' ἐλθεῖν πέλας;
<soph. oc. 301> καὶ κάρθ', ὅταν περ τοὔνομ' αἴσθηται τὸ σόν.
<soph. oc. 302> τίς δ' ἔσθ' ὁ κείνῳ τοῦτο τοὔπος ἀγγελῶν;
<soph. oc. 303> μακρὰ κέλευθος: πολλὰ δ' ἐμπόρων ἔπη
<soph. oc. 304> φιλεῖ πλανᾶσθαι, τῶν ἐκεῖνος ἀί̈ων,
<soph. oc. 305> θάρσει, παρέσται. πολὺ γάρ, ὦ γέρον, τὸ σὸν
<soph. oc. 306> ὄνομα διήκει πάντας, ὥστε κεἰ βραδὺς
<soph. oc. 307> εὕδει, κλύων σοῦ δεῦρ' ἀφίξεται ταχύς.
<soph. oc. 308> ἀλλ' εὐτυχὴς ἵκοιτο τῇ θ' αὑτοῦ πόλει
<soph. oc. 309> ἐμοί τε: τίς γὰρ ἐσθλὸς οὐχ αὑτῷ φίλος;
<soph. oc. 310> ὦ Ζεῦ, τί λέξω; ποῖ φρενῶν ἔλθω, πάτερ;   τί δ' ἔστι, τέκνον ̓Αντιγόνη;   γυναῖχ' ὁρῶ
<soph. oc. 311> στείχουσαν ἡμῶν ἆσσον, Αἰτναίας ἐπὶ
<soph. oc. 312> πώλου βεβῶσαν: κρατὶ δ' ἡλιοστεγὴς
<soph. oc. 313> κυνῆ πρόσωπα Θεσσαλίς νιν ἀμπέχει.
<soph. oc. 315> τί φῶ;
<soph. oc. 316> ἆρ' ἔστιν; ἆρ' οὐκ ἔστιν; ἢ γνώμη πλανᾷ;
<soph. oc. 317> καὶ φημὶ κἀπόφημι κοὐκ ἔχω τί φῶ.
<soph. oc. 318> τάλαινα.
<soph. oc. 319> οὐκ ἔστιν ἄλλη: φαιδρὰ γοῦν ἀπ' ὀμμάτων
<soph. oc. 320> σαίνει με προσστείχουσα: σημαίνει δ' ὅτι
<soph. oc. 321> μόνης τόδ' ἐστὶ δῆλον ̓Ισμήνης κάρα.   πῶς εἶπας, ὦ παῖ;   παῖδα σήν, ἐμὴν δ' ὁρᾶν
<soph. oc. 322> ὅμαιμον: αὐδῇ δ' αὐτίκ' ἔξεστιν μαθεῖν.
<soph. oc. 323> ὦ δισσὰ πατρὸς καὶ κασιγνήτης ἐμοὶ
<soph. oc. 325> ἥδιστα προσφωνήμαθ', ὡς ὑμᾶς μόλις
<soph. oc. 326> εὑροῦσα λύπῃ δεύτερον μόλις βλέπω.   ὦ τέκνον, ἥκεις;   ὦ πάτερ δύσμοιρ' ὁρᾶν.   τέκνον, πέφηνας;   οὐκ ἄνευ μόχθου γέ μοι.   πρόσψαυσον, ὦ παῖ.   θιγγάνω δυοῖν ὁμοῦ.   ὦ σπέρμ' ὅμαιμον.   ὦ δυσάθλιαι τροφαί.   ἦ τῆσδε κἀμοῦ;   δυσμόρου τ' ἐμοῦ τρίτης.   τέκνον, τί δ' ἦλθες;   σῇ, πάτερ, προμηθίᾳ.   πότερα πόθοισι;   καὶ λόγων γ' αὐτάγγελος,
<soph. oc. 327> ξὺν ᾧπερ εἶχον οἰκετῶν πιστῷ μόνῳ.
<soph. oc. 335> οἱ δ' αὐθόμαιμοι ποῦ νεανίαι πονεῖν;
<soph. oc. 336> εἴς' οὗπέρ εἰσι: δεινὰ τἀν κείνοις τανῦν.
<soph. oc. 337> ὦ πάντ' ἐκείνω τοῖς ἐν Αἰγύπτῳ νόμοις
<soph. oc. 338> φύσιν κατεικασθέντε καὶ βίου τροφάς:
<soph. oc. 339> ἐκεῖ γὰρ οἱ μὲν ἄρσενες κατὰ στέγας
<soph. oc. 340> θακοῦσιν ἱστουργοῦντες, αἱ δὲ σύννομοι
<soph. oc. 341> τἄξω βίου τροφεῖα πορσύνους' ἀεί.
<soph. oc. 342> σφῷν δ', ὦ τέκν', οὓς μὲν εἰκὸς ἦν πονεῖν τάδε,
<soph. oc. 343> κατ' οἶκον οἰκουροῦσιν ὥστε παρθένοι,
<soph. oc. 344> σφὼ δ' ἀντ' ἐκείνων τἀμὰ δυστήνου κακὰ
<soph. oc. 345> ὑπερπονεῖτον. ἡ μὲν ἐξ ὅτου νέας
<soph. oc. 346> τροφῆς ἔληξε καὶ κατίσχυσεν δέμας,
<soph. oc. 347> ἀεὶ μεθ' ἡμῶν δύσμορος πλανωμένη
<soph. oc. 348> γερονταγωγεῖ, πολλὰ μὲν κατ' ἀγρίαν
<soph. oc. 349> ὕλην ἄσιτος νηλίπους τ' ἀλωμένη,
<soph. oc. 350> πολλοῖσι δ' ὄμβροις ἡλίου τε καύμασιν
<soph. oc. 351> μοχθοῦσα τλήμων δεύτερ' ἡγεῖται τὰ τῆς
<soph. oc. 352> οἴκοι διαίτης, εἰ πατὴρ τροφὴν ἔχοι.
<soph. oc. 353> σὺ δ', ὦ τέκνον, πρόσθεν μὲν ἐξίκου πατρὶ
<soph. oc. 354> μαντεῖ' ἄγουσα πάντα, Καδμείων λάθρᾳ,
<soph. oc. 355> ἃ τοῦδ' ἐχρήσθη σώματος, φύλαξ τέ μου
<soph. oc. 356> πιστὴ κατέστης, γῆς ὅτ' ἐξηλαυνόμην:
<soph. oc. 357> νῦν δ' αὖ τίν' ἥκεις μῦθον, ̓Ισμήνη, πατρὶ
<soph. oc. 358> φέρουσα; τίς ς' ἐξῆρεν οἴκοθεν στόλος;
<soph. oc. 359> ἥκεις γὰρ οὐ κενή γε, τοῦτ' ἐγὼ σαφῶς
<soph. oc. 360> ἔξοιδα, μὴ οὐχὶ δεῖμ' ἐμοὶ φέρουσά τι.
<soph. oc. 361> ἐγὼ τὰ μὲν παθήμαθ' ἅπαθον, πάτερ,
<soph. oc. 362> ζητοῦσα τὴν σὴν ποῦ κατοικοίης τροφήν,
<soph. oc. 363> παρεῖς' ἐάσω: δὶς γὰρ οὐχὶ βούλομαι
<soph. oc. 364> πονοῦσά τ' ἀλγεῖν καὶ λέγους' αὖθις πάλιν.
<soph. oc. 365> ἃ δ' ἀμφὶ τοῖν σοῖν δυσμόροιν παίδοιν κακὰ
<soph. oc. 366> νῦν ἐστι, ταῦτα σημανοῦς' ἐλήλυθα.
<soph. oc. 367> πρὶν μὲν γὰρ αὐτοῖς ἦν ἔρως Κρέοντί τε
<soph. oc. 368> θρόνους ἐᾶσθαι μηδὲ χραίνεσθαι πόλιν,
<soph. oc. 369> λόγῳ σκοποῦσι τὴν πάλαι γένους φθοράν,
<soph. oc. 370> οἵα κατέσχε τὸν σὸν ἄθλιον δόμον:
<soph. oc. 371> νῦν δ' ἐκ θεῶν του κἀλιτηρίου φρενὸς
<soph. oc. 372> εἰσῆλθε τοῖν τρὶς ἀθλίοιν ἔρις κακή,
<soph. oc. 373> ἀρχῆς λαβέσθαι καὶ κράτους τυραννικοῦ.
<soph. oc. 374> χὠ μὲν νεάζων καὶ χρόνῳ μείων γεγὼς
<soph. oc. 375> τὸν πρόσθε γεννηθέντα Πολυνείκη θρόνων
<soph. oc. 376> ἀποστερίσκει, κἀξελήλακεν πάτρας.
<soph. oc. 377> ὁ δ', ὡς καθ' ἡμᾶς ἔσθ' ὁ πληθύων λόγος,
<soph. oc. 378> τὸ κοῖλον ̓́Αργος βὰς φυγὰς προσλαμβάνει
<soph. oc. 379> κῆδός τε καινὸν καὶ ξυνασπιστὰς φίλους
<soph. oc. 380> ὡς αὐτίκ' ̓́Αργος ἢ τὸ Καδμείων πέδον
<soph. oc. 381> τιμῇ καθέξον ἢ πρὸς οὐρανὸν βιβῶν.
<soph. oc. 382> ταῦτ' οὐκ ἀριθμός ἐστιν, ὦ πάτερ, λόγων,
<soph. oc. 383> ἀλλ' ἔργα δεινά: τοὺς δὲ σοὺς ὅπου θεοὶ
<soph. oc. 384> πόνους κατοικτιοῦσιν οὐκ ἔχω μαθεῖν.
<soph. oc. 385> ἤδη γὰρ ἔσχες ἐλπίδ' ὡς ἐμοῦ θεοὺς
<soph. oc. 386> ὤραν τιν' ἕξειν, ὥστε σωθῆναί ποτε;
<soph. oc. 387> ἔγωγε τοῖς νὺν γ', ὦ πάτερ, μαντεύμασιν.
<soph. oc. 388> ποίοισι τούτοις; τί δὲ τεθέσπισται, τέκνον;
<soph. oc. 389> σὲ τοῖς ἐκεῖ ζητητὸν ἀνθρώποις ποτὲ
<soph. oc. 390> θανόντ' ἔσεσθαι ζῶντά τ' εὐσοίας χάριν.
<soph. oc. 391> τίς δ' ἂν τοιοῦδ' ὑπ' ἀνδρὸς εὖ πράξειεν ἄν;
<soph. oc. 392> ἐν σοὶ τὰ κείνων φασὶ γίγνεσθαι κράτη.
<soph. oc. 393> ὅτ' οὐκέτ' εἰμί, τηνικαῦτ' ἄρ' εἴμ' ἀνήρ;
<soph. oc. 394> νῦν γὰρ θεοί ς' ὀρθοῦσι, πρόσθε δ' ὤλλυσαν.
<soph. oc. 395> γέροντα δ' ὀρθοῦν φλαῦρον ὃς νέος πέσῃ.
<soph. oc. 396> καὶ μὴν Κρέοντά γ' ἴσθι σοι τούτων χάριν
<soph. oc. 397> ἥξοντα βαιοῦ κοὐχὶ μυρίου χρόνου.
<soph. oc. 398> ὅπως τί δράσῃ, θύγατερ; ἑρμήνευέ μοι.
<soph. oc. 399> ὥς ς' ἄγχι γῆς στήσωσι Καδμείας, ὅπως
<soph. oc. 400> κρατῶσι μὲν σοῦ, γῆς δὲ μὴ 'μβαίνῃς ὅρων.
<soph. oc. 401> ἡ δ' ὠφέλησις τίς θύρασι κειμένου;
<soph. oc. 402> κείνοις ὁ τύμβος δυστυχῶν ὁ σὸς βαρύς.
<soph. oc. 403> κἄνευ θεοῦ τις τοῦτό γ' ἂν γνώμῃ μάθοι.
<soph. oc. 404> τούτου χάριν τοίνυν σε προσθέσθαι πέλας
<soph. oc. 405> χώρας θέλουσι, μηδ' ἵν' ἂν σαυτοῦ κρατοῖς.
<soph. oc. 406> ἦ καὶ κατασκιῶσι Θηβαίᾳ κόνει;
<soph. oc. 407> ἀλλ' οὐκ ἐᾷ τοὔμφυλον αἷμά ς', ὦ πάτερ.
<soph. oc. 408> οὐκ ἆρ' ἐμοῦ γε μὴ κρατήσωσίν ποτε.
<soph. oc. 409> ἔσται ποτ' ἆρα τοῦτο Καδμείοις βάρος.
<soph. oc. 410> ποίας φανείσης, ὦ τέκνον, συναλλαγῆς;
<soph. oc. 411> τῆς σῆς ὑπ' ὀργῆς, σοῖς ὅταν στῶσιν τάφοις.
<soph. oc. 412> ἃ δ' ἐννέπεις, κλύουσα τοῦ λέγεις, τέκνον;
<soph. oc. 413> ἀνδρῶν θεωρῶν Δελφικῆς ἀφ' ἑστίας.
<soph. oc. 414> καὶ ταῦτ' ἐφ' ἡμῖν Φοῖβος εἰρηκὼς κυρεῖ;
<soph. oc. 415> ὥς φασιν οἱ μολόντες εἰς Θήβης πέδον.
<soph. oc. 416> παίδων τις οὖν ἤκουσε τῶν ἐμῶν τάδε;
<soph. oc. 417> ἄμφω γ' ὁμοίως, κἀξεπίστασθον καλῶς.
<soph. oc. 418> κᾆθ' οἱ κάκιστοι τῶνδ' ἀκούσαντες, πάρος
<soph. oc. 419> τοὐμοῦ πόθου προύθεντο τὴν τυραννίδα;
<soph. oc. 420> ἀλγῶ κλύουσα ταῦτ' ἐγώ, φέρω δ' ὅμως.
<soph. oc. 421> ἀλλ' οἱ θεοί σφιν μήτε τὴν πεπρωμένην
<soph. oc. 422> ἔριν κατασβέσειαν, ἔν τ' ἐμοὶ τέλος
<soph. oc. 423> αὐτοῖν γένοιτο τῆσδε τῆς μάχης πέρι,
<soph. oc. 424> ἧς νῦν ἔχονται κἀπαναίρονται δόρυ:
<soph. oc. 425> ὡς οὔτ' ἂν ὃς νῦν σκῆπτρα καὶ θρόνους ἔχει
<soph. oc. 426> μείνειεν οὔτ' ἂν οὑξεληλυθὼς πάλιν
<soph. oc. 427> ἔλθοι ποτ' αὖθις: οἵ γε τὸν φύσαντ' ἐμὲ
<soph. oc. 428> οὕτως ἀτίμως πατρίδος ἐξωθούμενον
<soph. oc. 429> οὐκ ἔσχον οὐδ' ἤμυναν, ἀλλ' ἀνάστατος
<soph. oc. 430> αὐτοῖς ἐπέμφθην κἀξεκηρύχθην φυγάς.
<soph. oc. 431> εἴποις ἂν ὡς θέλοντι τοῦτ' ἐμοὶ τότε
<soph. oc. 432> πόλις τὸ δῶρον εἰκότως κατῄνεσεν.
<soph. oc. 433> οὐ δῆτ', ἐπεί τοι τὴν μὲν αὐτίχ' ἡμέραν,
<soph. oc. 434> ὁπηνίκ' ἔζει θυμός, ἥδιστον δέ μοι
<soph. oc. 435> τὸ κατθανεῖν ἦν καὶ τὸ λευσθῆναι πέτροις,
<soph. oc. 436> οὐδεὶς ἔρωτ' ἐς τόνδ' ἐφαίνετ' ὠφελῶν:
<soph. oc. 437> χρόνῳ δ', ὅτ' ἤδη πᾶς ὁ μόχθος ἦν πέπων,
<soph. oc. 438> κἀμάνθανον τὸν θυμὸν ἐκδραμόντα μοι
<soph. oc. 439> μείζω κολαστὴν τῶν πρὶν ἡμαρτημένων,
<soph. oc. 440> τὸ τηνίκ' ἤδη τοῦτο μὲν πόλις βίᾳ
<soph. oc. 441> ἤλαυνέ μ' ἐκ γῆς χρόνιον, οἱ δ' ἐπωφελεῖν,
<soph. oc. 442> οἱ τοῦ πατρός, τῷ πατρὶ δυνάμενοι, τὸ δρᾶν
<soph. oc. 443> οὐκ ἠθέλησαν, ἀλλ' ἔπους σμικροῦ χάριν
<soph. oc. 444> φυγάς σφιν ἔξω πτωχὸς ἠλώμην ἀεί.
<soph. oc. 445> ἐκ ταῖνδε δ', οὔσαιν παρθένοιν, ὅσον φύσις
<soph. oc. 446> δίδωσιν αὐταῖν, καὶ τροφὰς ἔχω βίου
<soph. oc. 447> καὶ γῆς ἄδειαν καὶ γένους ἐπάρκεσιν:
<soph. oc. 448> τὼ δ' ἀντὶ τοῦ φύσαντος εἱλέσθην θρόνους
<soph. oc. 449> καὶ σκῆπτρα κραίνειν καὶ τυραννεύειν χθονός.
<soph. oc. 450> ἀλλ' οὔ τι μὴ λάχωσι τοῦδε συμμάχου,
<soph. oc. 451> οὐδέ σφιν ἀρχῆς τῆσδε Καδμείας ποτὲ
<soph. oc. 452> ὄνησις ἥξει: τοῦτ' ἐγῷδα, τῆσδέ τε
<soph. oc. 453> μαντεῖ' ἀκούων συννοῶν τε τἀξ ἐμοῦ
<soph. oc. 454> παλαίφαθ' ἁμοὶ Φοῖβος ἤνυσέν ποτε.
<soph. oc. 455> πρὸς ταῦτα καὶ Κρέοντα πεμπόντων ἐμοῦ
<soph. oc. 456> μαστῆρα, κεἴ τις ἄλλος ἐν πόλει σθένει.
<soph. oc. 457> ἐὰν γὰρ ὑμεῖς, ὦ ξένοι, θέληθ' ὁμοῦ
<soph. oc. 458> προστάτισι ταῖς σεμναῖσι δημούχοις θεαῖς
<soph. oc. 459> ἀλκὴν ποεῖσθαι, τῇδε τῇ πόλει μέγαν
<soph. oc. 460> σωτῆρ' ἀρεῖσθε, τοῖς δ' ἐμοῖς ἐχθροῖς πόνους.
<soph. oc. 461> ἐπάξιος μέν, Οἰδίπους, κατοικτίσαι,
<soph. oc. 462> αὐτός τε παῖδές θ' αἵδ': ἐπεὶ δὲ τῆσδε γῆς
<soph. oc. 463> σωτῆρα σαυτὸν τῷδ' ἐπεμβάλλεις λόγῳ,
<soph. oc. 464> παραινέσαι σοι βούλομαι τὰ σύμφορα.
<soph. oc. 465> ὦ φίλταθ', ὡς νῦν πᾶν τελοῦντι προξένει.
<soph. oc. 466> θοῦ νῦν καθαρμὸν τῶνδε δαιμόνων, ἐφ' ἃς
<soph. oc. 467> τὸ πρῶτον ἵκου καὶ κατέστειψας πέδον.
<soph. oc. 468> τρόποισι ποίοις; ὦ ξένοι, διδάσκετε.
<soph. oc. 469> πρῶτον μὲν ἱερὰς ἐξ ἀειρύτου χοὰς
<soph. oc. 470> κρήνης ἐνεγκοῦ, δι' ὁσίων χειρῶν θιγών.
<soph. oc. 471> ὅταν δὲ τοῦτο χεῦμ' ἀκήρατον λάβω;
<soph. oc. 472> κρατῆρές εἰσιν, ἀνδρὸς εὔχειρος τέχνη,
<soph. oc. 473> ὧν κρᾶτ' ἔρεψον καὶ λαβὰς ἀμφιστόμους.
<soph. oc. 474> θαλλοῖσιν ἢ κρόκαισιν, ἢ ποίῳ τρόπῳ;
<soph. oc. 475> οἰός γε νεαρᾶς νεοπόκῳ μαλλῷ λαβών.
<soph. oc. 476> εἶεν: τὸ δ' ἔνθεν ποῖ τελευτῆσαί με χρή;
<soph. oc. 477> χοὰς χέασθαι στάντα πρὸς πρώτην ἕω.
<soph. oc. 478> ἦ τοῖσδε κρωσσοῖς οἷς λέγεις χέω τάδε;
<soph. oc. 479> τρισσάς γε πηγάς: τὸν τελευταῖον δ' ὅλον.
<soph. oc. 480> τοῦ τόνδε πλήσας θῶ; δίδασκε καὶ τόδε.
<soph. oc. 481> ὕδατος, μελίσσης: μηδὲ προσφέρειν μέθυ.
<soph. oc. 482> ὅταν δὲ τούτων γῆ μελάμφυλλος τύχῃ;
<soph. oc. 483> τρὶς ἐννέ' αὐτῇ κλῶνας ἐξ ἀμφοῖν χεροῖν
<soph. oc. 484> τιθεὶς ἐλαίας τάσδ' ἐπεύχεσθαι λιτάς.
<soph. oc. 485> τούτων ἀκοῦσαι βούλομαι: μέγιστα γάρ.
<soph. oc. 486> ὥς σφας καλοῦμεν Εὐμενίδας, ἐξ εὐμενῶν
<soph. oc. 487> στέρνων δέχεσθαι τὸν ἱκέτην σωτήριον,
<soph. oc. 488> αἰτοῦ σύ τ' αὐτὸς κεἴ τις ἄλλος ἀντὶ σοῦ,
<soph. oc. 489> ἄπυστα φωνῶν μηδὲ μηκύνων βοήν:
<soph. oc. 490> ἔπειτ' ἀφέρπειν ἄστροφος. καὶ ταῦτά σοι
<soph. oc. 491> δράσαντι θαρσῶν ἂν παρασταίην ἐγώ:
<soph. oc. 492> ἄλλως δὲ δειμαίνοιμ' ἄν, ὦ ξέν', ἀμφὶ σοι.
<soph. oc. 493> ὦ παῖδε, κλύετον τῶνδε προσχώρων ξένων;
<soph. oc. 494> ἠκούσαμέν τε χὤ τι δεῖ πρόστασσε δρᾶν.
<soph. oc. 495> ἐμοὶ μὲν οὐχ ὁδωτά: λείπομαι γὰρ ἐν
<soph. oc. 496> τῷ μὴ δύνασθαι μήδ' ὁρᾶν, δυοῖν κακοῖν:
<soph. oc. 497> σφῷν δ' ἁτέρα μολοῦσα πραξάτω τάδε.
<soph. oc. 498> ἀρκεῖν γὰρ οἶμαι κἀντὶ μυρίων μίαν
<soph. oc. 499> ψυχὴν τάδ' ἐκτίνουσαν, ἢν εὔνους παρῇ.
<soph. oc. 500> ἀλλ' ἐν τάχει τι πράσσετον: μόνον δέ με
<soph. oc. 501> μὴ λείπετ': οὐ γὰρ ἂν σθένοι τοὐμὸν δέμας
<soph. oc. 502> ἔρημον ἕρπειν οὐδ' ὑφηγητοῦ δίχα.
<soph. oc. 503> ἀλλ' εἶμ' ἐγὼ τελοῦσα: τὸν τόπον δ' ἵνα
<soph. oc. 504> χρῆσταί μ' ἐφευρεῖν, τοῦτο βούλομαι μαθεῖν.
<soph. oc. 505> τοὐκεῖθεν ἄλσους, ὦ ξένη, τοῦδ': ἢν δέ του
<soph. oc. 506> σπάνιν τιν' ἴσχῃς, ἔστ' ἔποικος ὃς φράσει.
<soph. oc. 507> χωροῖμ' ἂν ἐς τόδ': ̓Αντιγόνη, σὺ δ' ἐνθάδε
<soph. oc. 508> φύλασσε πατέρα τόνδε: τοῖς τεκοῦσι γὰρ
<soph. oc. 509> οὐδ' εἰ πονεῖ τις, δεῖ πόνου μνήμην ἔχειν.
<soph. oc. 510> δεινὸν μὲν τὸ πάλαι κείμενον ἤδη κακόν, ὦ ξεῖν', ἐπεγείρειν:
<soph. oc. 511> ὅμως δ' ἔραμαι πυθέσθαι
<soph. oc. 512> τί τοῦτο;
<soph. oc. 513> τᾶς δειλαίας ἀπόρου φανείσας
<soph. oc. 514> ἀλγηδόνος, ᾇ ξυνέστας.
<soph. oc. 515> μὴ πρὸς ξενίας ἀνοίξῃς
<soph. oc. 516> τᾶς σᾶς ἃ πέπονθ' ἀναιδῆ.
<soph. oc. 517> τό τοι πολὺ καὶ μηδαμὰ λῆγον
<soph. oc. 518> χρῄζω, ξεῖν', ὀρθὸν ἄκουσμ' ἀκοῦσαι.  ὤμοι.  στέρξον, ἱκετεύω.  φεῦ φεῦ.
<soph. oc. 520> πείθου: κἀγὼ γὰρ ὅσον σὺ προσχρῄζεις.
<soph. oc. 521> ἤνεγκ' οὖν κακότατ', ὦ ξένοι, ἤνεγκ' ἀέκων μέν,
<soph. oc. 522> θεὸς ἴστω,
<soph. oc. 523> τούτων δ' αὐθαίρετον οὐδέν.
<soph. oc. 524> ἀλλ' ἐς τί;
<soph. oc. 525> κακᾷ μ' εὐνᾷ πόλις οὐδὲν ἴδριν
<soph. oc. 526> γάμων ἐνέδησεν ἄτᾳ.
<soph. oc. 527> ἦ ματρόθεν, ὡς ἀκούω,
<soph. oc. 528> δυσώνυμα λέκτρ' ἐπλήσω;
<soph. oc. 529> ὤμοι θάνατος μὲν τάδ' ἀκούειν,
<soph. oc. 530> ὦ ξεῖν': αὗται δὲ δύ' ἐξ ἐμοῦ μὲν
<soph. oc. 531> πῶς φῄς;
<soph. oc. 532> παῖδε, δύο δ' ἄτα
<soph. oc. 532b> ὦ Ζεῦ.
<soph. oc. 533> ματρὸς κοινᾶς ἀπέβλαστον ὠδῖνος.
<soph. oc. 534> σαί τ' εἴς' ἄρ' ἀπόγονοί τε καὶ
<soph. oc. 535> κοιναί γε πατρὸς ἀδελφεαί.  ἰώ.  ἰὼ δῆτα μυρίων γ' ἐπιστροφαὶ κακῶν.  ἔπαθες  ἔπαθον ἄλαστ' ἔχειν.  ἔρεξας  οὐκ ἔρεξα.  τί γάρ;  ἐδεξάμην
<soph. oc. 540> δῶρον, ὃ μήποτ' ἐγὼ ταλακάρδιος
<soph. oc. 541> ἐπωφέλησας πόλεος ἐξελέσθαι.
<soph. oc. 542> δύστανε, τί γάρ; ἔθου φόνον
<soph. oc. 543> τί τοῦτο; τί δ' ἐθέλεις μαθεῖν;  πατρός;  παπαῖ. δευτέραν ἔπαισας, ἐπὶ νόσῳ νόσον,  ἔκανες  ἔκανον. ἔχει δέ μοι  τί τοῦτο;  πρὸς δίκας τι.  τί γάρ;  ἐγὼ φράσω.
<soph. oc. 544> καὶ γὰρ ἄν, οὓς ἐφόνευς', ἔμ' ἀπώλεσαν:
<soph. oc. 545> νόμῳ δὲ καθαρός, ἄϊδρις εἰς τόδ' ἦλθον.
<soph. oc. 546> καὶ μὴν ἄναξ ὅδ' ἡμὶν Αἰγέως γόνος
<soph. oc. 550> Θησεὺς κατ' ὀμφὴν σὴν ἐφ' ἁστάλη πάρα.
<soph. oc. 551> πολλῶν ἀκούων ἔν τε τῷ πάρος χρόνῳ
<soph. oc. 552> τὰς αἱματηρὰς ὀμμάτων διαφθορὰς
<soph. oc. 553> ἔγνωκά ς', ὦ παῖ Λαί̈ου, τανῦν θ' ὁδοῖς
<soph. oc. 555> ἐν ταῖσδ' ἀκούων μᾶλλον ἐξεπίσταμαι.
<soph. oc. 556> σκευή τε γάρ σε καὶ τὸ δύστηνον κάρα
<soph. oc. 557> δηλοῦτον ἡμῖν ὄνθ' ὃς εἶ, καί ς' οἰκτίσας
<soph. oc. 558> θέλω 'περέσθαι, δύσμορ' Οἰδίπους, τίνα
<soph. oc. 560> πόλεως ἐπέστης προστροπὴν ἐμοῦ τ' ἔχων,
<soph. oc. 561> αὐτός τε χἠ σὴ δύσμορος παραστάτις.
<soph. oc. 562> δίδασκε: δεινὴν γάρ τιν' ἂν πρᾶξιν τύχοις
<soph. oc. 563> λέξας ὁποίας ἐξαφισταίμην ἐγώ,
<soph. oc. 564> ὃς οἶδα καὐτὸς ὡς ἐπαιδεύθην ξένος,
<soph. oc. 565> ὥσπερ σύ, χὢς εἷς πλεῖστ' ἀνὴρ ἐπὶ ξένης
<soph. oc. 565> ἤθλησα κινδυνεύματ' ἐν τὠμῷ κάρᾳ:
<soph. oc. 566> ὥστε ξένον γ' ἂν οὐδέν' ὄνθ', ὥσπερ σὺ νῦν,
<soph. oc. 567> ὑπεκτραποίμην μὴ οὐ συνεκσῴζειν: ἐπεὶ
<soph. oc. 568> ἔξοιδ' ἀνὴρ ὢν χὤτι τῆς εἰς αὔριον
<soph. oc. 569> οὐδὲν πλέον μοι σοῦ μέτεστιν ἡμέρας.
<soph. oc. 570> Θησεῦ, τὸ σὸν γενναῖον ἐν σμικρῷ λόγῳ
<soph. oc. 570> παρῆκεν, ὥστε βραχέα μοι δεῖσθαι φράσαι.
<soph. oc. 571> σὺ γάρ μ' ὅς εἰμι κἀφ' ὅτου πατρὸς γεγὼς
<soph. oc. 572> καὶ γῆς ὁποίας ἦλθον, εἰρηκὼς κυρεῖς:
<soph. oc. 573> ὥστ' ἐστί μοι τὸ λοιπὸν οὐδὲν ἄλλο πλὴν
<soph. oc. 574> εἰπεῖν ἃ χρῄζω, χὠ λόγος διοίχεται.
<soph. oc. 575> τοῦτ' αὐτὸ νῦν δίδασχ', ὅπως ἂν ἐκμάθω.
<soph. oc. 576> δώσων ἱκάνω τοὐμὸν ἄθλιον δέμας
<soph. oc. 577> σοὶ δῶρον, οὐ σπουδαῖον εἰς ὄψιν: τὰ δὲ
<soph. oc. 578> κέρδη παρ' αὐτοῦ κρείσσον' ἢ μορφὴ καλή.
<soph. oc. 579> ποῖον δὲ κέρδος ἀξιοῖς ἥκειν φέρων;
<soph. oc. 580> χρόνῳ μάθοις ἄν, οὐχὶ τῷ παρόντι που.
<soph. oc. 581> ποίῳ γὰρ ἡ σὴ προσφορὰ δηλώσεται;
<soph. oc. 582> ὅταν θάνω 'γὼ καὶ σύ μου ταφεὺς γένῃ
<soph. oc. 583> τὰ λοίσθι' αἰτεῖ τοῦ βίου, τὰ δ' ἐν μέσῳ
<soph. oc. 584> ἢ λῆστιν ἴσχεις ἢ δι' οὐδενὸς ποεῖ.
<soph. oc. 585> ἐνταῦθα γάρ μοι κεῖνα συγκομίζεται.
<soph. oc. 586> ἀλλ' ἐν βραχεῖ δὴ τήνδε μ' ἐξαιτεῖ χάριν.
<soph. oc. 587> ὅρα γε μήν: οὐ σμικρός, οὔχ, ἁγὼν ὅδε.
<soph. oc. 588> πότερα τὰ τῶν σῶν ἐκγόνων κἀμοῦ λέγεις;—
<soph. oc. 589> κεῖνοι κομίζειν κεῖς' ἄναξ, χρῄζουσί με.
<soph. oc. 590> ἀλλ' εἰ θέλοντά γ' οὐδὲ σοὶ φεύγειν καλόν.
<soph. oc. 591> ἀλλ' οὐδ', ὅτ' αὐτὸς ἤθελον, παρίεσαν.
<soph. oc. 592> ὦ μῶρε, θυμὸς δ' ἐν κακοῖς οὐ ξύμφορον.
<soph. oc. 593> ὅταν μάθῃς μου, νουθέτει, τανῦν δ' ἔα.
<soph. oc. 594> δίδασκ': ἄνευ γνώμης γὰρ οὔ με χρὴ λέγειν.
<soph. oc. 595> πέπονθα, Θησεῦ, δεινὰ πρὸς κακοῖς κακά.
<soph. oc. 596> ἦ τὴν παλαιὰν ξυμφορὰν γένους ἐρεῖς;
<soph. oc. 597> οὐ δῆτ', ἐπεὶ πᾶς τοῦτό γ' ̔Ελλήνων θροεῖ.
<soph. oc. 598> τί γὰρ τὸ μεῖζον ἢ κατ' ἄνθρωπον νοσεῖς;
<soph. oc. 599> οὕτως ἔχει μοι. γῆς ἐμῆς ἀπηλάθην
<soph. oc. 600> πρὸς τῶν ἐμαυτοῦ σπερμάτων: ἔστιν δέ μοι
<soph. oc. 601> πάλιν κατελθεῖν μήποθ', ὡς πατροκτόνῳ.
<soph. oc. 602> πῶς δῆτα ς' ἂν πεμψαίαθ', ὥστ' οἰκεῖν δίχα;
<soph. oc. 603> τὸ θεῖον αὐτοὺς ἐξαναγκάσει στόμα.
<soph. oc. 604> ποῖον πάθος δείσαντας ἐκ χρηστηρίων;
<soph. oc. 605> ὅτι σφ' ἀνάγκη τῇδε πληγῆναι χθονί.
<soph. oc. 606> καὶ πῶς γένοιτ' ἂν τἀμὰ κἀκείνων πικρά;
<soph. oc. 607> ὦ φίλτατ' Αἰγέως παῖ, μόνοις οὐ γίγνεται
<soph. oc. 608> θεοῖσι γῆρας οὐδὲ κατθανεῖν ποτε.
<soph. oc. 609> τὰ δ' ἄλλα συγχεῖ πάνθ' ὁ παγκρατὴς χρόνος.
<soph. oc. 610> φθίνει μὲν ἰσχὺς γῆς, φθίνει δὲ σώματος,
<soph. oc. 611> θνῄσκει δὲ πίστις, βλαστάνει δ' ἀπιστία,
<soph. oc. 612> καὶ πνεῦμα ταὐτὸν οὔποτ' οὔτ' ἐν ἀνδράσιν
<soph. oc. 613> φίλοις βέβηκεν οὔτε πρὸς πόλιν πόλει.
<soph. oc. 614> τοῖς μὲν γὰρ ἤδη, τοῖς δ' ἐν ὑστέρῳ χρόνῳ
<soph. oc. 615> τὰ τερπνὰ πικρὰ γίγνεται καὖθις φίλα.
<soph. oc. 616> καὶ ταῖσι Θήβαις εἰ τανῦν εὐημερεῖ
<soph. oc. 617> καλῶς τὰ πρὸς σέ, μυρίας ὁ μυρίος
<soph. oc. 618> χρόνος τεκνοῦται νύκτας ἡμέρας τ' ἰών,
<soph. oc. 619> ἐν αἷς τὰ νῦν ξύμφωνα δεξιώματα
<soph. oc. 620> δόρει διασκεδῶσιν ἐκ σμικροῦ λόγου:
<soph. oc. 621> ἵν' οὑμὸς εὕδων καὶ κεκρυμμένος νέκυς
<soph. oc. 622> ψυχρός ποτ' αὐτῶν θερμὸν αἷμα πίεται,
<soph. oc. 623> εἰ Ζεὺς ἔτι Ζεὺς χὠ Διὸς Φοῖβος σαφής.
<soph. oc. 624> ἀλλ' οὐ γὰρ αὐδᾶν ἡδὺ τἀκίνητ' ἔπη,
<soph. oc. 625> ἔα μ' ἐν οἷσιν ἠρξάμην, τὸ σὸν μόνον
<soph. oc. 626> πιστὸν φυλάσσων, κοὔποτ' Οἰδίπουν ἐρεῖς
<soph. oc. 627> ἀχρεῖον οἰκητῆρα δέξασθαι τόπων
<soph. oc. 628> τῶν ἐνθάδ', εἴπερ μὴ θεοὶ ψεύσουσί με.
<soph. oc. 629> ἄναξ, πάλαι καὶ ταῦτα καὶ τοιαῦτ' ἔπη
<soph. oc. 630> γῇ τῇδ' ὅδ' ἁνὴρ ὡς τελῶν ἐφαίνετο.
<soph. oc. 631> τίς δῆτ' ἂν ἀνδρὸς εὐμένειαν ἐκβάλοι
<soph. oc. 632> τοιοῦδ', ὅτῳ πρῶτον μὲν ἡ δορύξενος
<soph. oc. 633> κοινή παρ' ἡμῖν αἰέν ἐστιν ἑστία;
<soph. oc. 634> ἔπειτα δ' ἱκέτης δαιμόνων ἀφιγμένος
<soph. oc. 635> γῇ τῇδε κἀμοὶ δασμὸν οὐ σμικρὸν τίνει.
<soph. oc. 636> ἁγὼ σεβισθεὶς οὔποτ' ἐκβαλῶ χάριν
<soph. oc. 637> τὴν τοῦδε, χώρᾳ δ' ἔμπολιν κατοικιῶ.
<soph. oc. 638> εἰ δ' ἐνθάδ' ἡδὺ τῷ ξένῳ μίμνειν, σέ νιν
<soph. oc. 639> τάξω φυλάσσειν, εἴτ' ἐμοῦ στείχειν μέτα,
<soph. oc. 640> τόδ' ἡδύ, τούτων, Οἰδίπους, δίδωμί σοι
<soph. oc. 641> κρίναντι χρῆσθαι: τῇδε γὰρ ξυνοίσομαι.
<soph. oc. 642> ὦ Ζεῦ, διδοίης τοῖσι τοιούτοισιν εὖ.
<soph. oc. 643> τί δῆτα χρῄζεις; ἦ δόμους στείχειν ἐμούς;
<soph. oc. 644> εἴ μοι θέμις γ' ἦν: ἀλλ' ὁ χῶρός ἐσθ' ὅδε,
<soph. oc. 645> ἐν ᾧ τί πράξεις; οὐ γὰρ ἀντιστήσομαι.
<soph. oc. 646> ἐν ᾧ κρατήσω τῶν ἔμ' ἐκβεβληκότων.
<soph. oc. 647> μέγ' ἂν λέγοις δώρημα τῆς συνουσίας.
<soph. oc. 648> εἰ σοί γ' ἅπερ φῂς ἐμμενεῖ τελοῦντί μοι.
<soph. oc. 649> θάρσει τὸ τοῦδέ γ' ἀνδρός: οὔ σε μὴ προδῶ.
<soph. oc. 650> οὔτοι ς' ὑφ' ὅρκου γ' ὡς κακὸν πιστώσομαι.
<soph. oc. 651> οὔκουν πέρα γ' ἂν οὐδὲν ἢ λόγῳ φέροις.   πῶς οὖν ποήσεις;   τοῦ μάλιστ' ὄκνος ς' ἔχει;   ἥξουσιν ἄνδρες   ἀλλὰ τοῖσδ' ἔσται μέλον.   ὅρα με λείπων   μὴ δίδασχ' ἃ χρή με δρᾶν.   ὀκνοῦντ' ἀνάγκη.   τοὐμὸν οὐκ ὀκνεῖ κέαρ.   οὐκ οἶσθ' ἀπειλὰς   οἶδ' ἐγώ σε μή τινα
<soph. oc. 652> ἐνθένδ' ἀπάξοντ' ἄνδρα πρὸς βίαν ἐμοῦ.
<soph. oc. 653> πολλαὶ δ' ἀπειλαὶ πολλὰ δὴ μάτην ἔπη
<soph. oc. 654> θυμῷ κατηπείλησαν, ἀλλ' ὁ νοῦς ὅταν
<soph. oc. 660> αὑτοῦ γένηται, φροῦδα τἀπειλήματα.
<soph. oc. 661> κείνοις δ' ἴσως κεἰ δείν' ἐπερρώσθη λέγειν
<soph. oc. 662> τῆς σῆς ἀγωγῆς, οἶδ' ἐγώ, φανήσεται
<soph. oc. 663> μακρὸν τὸ δεῦρο πέλαγος οὐδὲ πλώσιμον.
<soph. oc. 664> θαρσεῖν μὲν οὖν ἔγωγε κἂν ἐμῆς ἄνευ
<soph. oc. 665> γνώμης ἐπαινῶ, Φοῖβος εἰ προὔπεμψέ σε:
<soph. oc. 666> ὅμως δὲ κἀμοῦ μὴ παρόντος οἶδ' ὅτι
<soph. oc. 667> τοὐμὸν φυλάξει ς' ὄνομα μὴ πάσχειν κακῶς.
<soph. oc. 668> εὐίππου, ξένε, τᾶσδε χώρας
<soph. oc. 669> ἵκου τὰ κράτιστα γᾶς ἔπαυλα,
<soph. oc. 670> τὸν ἀργῆτα Κολωνόν, ἔνθ'
<soph. oc. 671> ἁ λίγεια μινύρεται
<soph. oc. 672> θαμίζουσα μάλιστ' ἀηδὼν
<soph. oc. 673> χλωραῖς ὑπὸ βάσσαις,
<soph. oc. 674> τὸν οἰνωπὸν ἔχουσα κισσὸν
<soph. oc. 675> καὶ τὰν ἄβατον θεοῦ
<soph. oc. 676> φυλλάδα μυριόκαρπον ἀνήλιον
<soph. oc. 677> ἀνήνεμόν τε πάντων
<soph. oc. 678> χειμώνων: ἵν' ὁ βακχιώτας
<soph. oc. 679> ἀεὶ Διόνυσος ἐμβατεύει
<soph. oc. 680> θεαῖς ἀμφιπολῶν τιθήναις.
<soph. oc. 681> θάλλει δ' οὐρανίας ὑπ' ἄχνας
<soph. oc. 682> ὁ καλλίβοτρυς κατ' ἦμαρ ἀεὶ
<soph. oc. 683> νάρκισσος, μεγάλαιν θεαῖν
<soph. oc. 684> ἀρχαῖον στεφάνωμ', ὅ τε
<soph. oc. 685> χρυσαυγὴς κρόκος: οὐδ' ἄϋπνοι
<soph. oc. 686> κρῆναι μινύθουσιν
<soph. oc. 687> Κηφισοῦ νομάδες ῥεέθρων,
<soph. oc. 688> ἀλλ' αἰὲν ἐπ' ἤματι
<soph. oc. 689> ὠκυτόκος πεδίων ἐπινίσσεται
<soph. oc. 690> ἀκηράτῳ σὺν ὄμβρῳ
<soph. oc. 691> στερνούχου χθονός: οὐδὲ Μουσᾶν
<soph. oc. 692> χοροί νιν ἀπεστύγησαν οὐδ' ἁ
<soph. oc. 693> χρυσάνιος ̓Αφροδίτα.
<soph. oc. 695> ἔστιν δ' οἷον ἐγὼ γᾶς ̓Ασίας οὐκ ἐπακούω
<soph. oc. 696> οὐδ' ἐν τᾷ μεγάλᾳ Δωρίδι νάσῳ Πέλοπος πώποτε βλαστὸν
<soph. oc. 697> φύτευμ' ἀχείρωτον αὐτόποιον,
<soph. oc. 698> ἐγχέων φόβημα δαί̈ων,
<soph. oc. 700> ὃ τᾷδε θάλλει μέγιστα χώρᾳ,
<soph. oc. 701> γλαυκᾶς παιδοτρόφου φύλλον ἐλαίας:
<soph. oc. 702> τὸ μέν τις οὐ νεαρὸς οὐδὲ γήρᾳ
<soph. oc. 703> συνναίων ἁλιώσει χερὶ πέρσας: ὁ γὰρ αἰὲν ὁρῶν κύκλος
<soph. oc. 705> λεύσσει νιν μορίου Διὸς
<soph. oc. 706> χἀ γλαυκῶπις ̓Αθάνα.
<soph. oc. 707> ἄλλον δ' αἶνον ἔχω ματροπόλει τᾷδε κράτιστον
<soph. oc. 710> δῶρον τοῦ μεγάλου δαίμονος, εἰπεῖν, χθονὸς αὔχημα μέγιστον,
<soph. oc. 711> εὔιππον, εὔπωλον, εὐθάλασσον.
<soph. oc. 712> ὦ παῖ Κρόνου, σὺ γάρ νιν εἰς
<soph. oc. 713> τόδ' εἷσας αὔχημ', ἄναξ Ποσειδάν,
<soph. oc. 715> ἵπποισιν τὸν ἀκεστῆρα χαλινὸν
<soph. oc. 716> πρώταισι ταῖσδε κτίσας ἀγυιαῖς.
<soph. oc. 717> ἁ δ' εὐήρετμος ἔκπαγλ' ἁλία χερσὶ παραπτομένα πλάτα
<soph. oc. 718> θρῴσκει, τῶν ἑκατομπόδων
<soph. oc. 719> Νηρῄδων ἀκόλουθος.
<soph. oc. 720> ὦ πλεῖστ' ἐπαίνοις εὐλογούμενον πέδον,
<soph. oc. 721> νῦν σὸν τὰ λαμπρὰ ταῦτα δὴ φαίνειν ἔπη.   τί δ' ἔστιν, ὦ παῖ, καινόν;   ἆσσον ἔρχεται
<soph. oc. 722> Κρέων ὅδ' ἡμῖν οὐκ ἄνευ πομπῶν, πάτερ.
<soph. oc. 723> ὦ φίλτατοι γέροντες, ἐξ ὑμῶν ἐμοὶ
<soph. oc. 725> φαίνοιτ' ἂν ἤδη τέρμα τῆς σωτηρίας.
<soph. oc. 726> θάρσει, παρέσται: καὶ γὰρ εἰ γέρων ἐγώ,
<soph. oc. 727> τὸ τῆσδε χώρας οὐ γεγήρακεν σθένος.
<soph. oc. 728> ἄνδρες χθονὸς τῆσδ' εὐγενεῖς οἰκήτορες,
<soph. oc. 729> ὁρῶ τιν' ὑμᾶς ὀμμάτων εἰληφότας
<soph. oc. 730> φόβον νεώρη τῆς ἐμῆς ἐπεισόδου,
<soph. oc. 731> ὃν μήτ' ὀκνεῖτε μήτ' ἀφῆτ' ἔπος κακόν.
<soph. oc. 732> ἥκω γὰρ οὐχ ὡς δρᾶν τι βουληθείς, ἐπεὶ
<soph. oc. 733> γέρων μέν εἰμι, πρὸς πόλιν δ' ἐπίσταμαι
<soph. oc. 734> σθένουσαν ἥκων, εἴ τιν' ̔Ελλάδος, μέγα.
<soph. oc. 735> ἀλλ' ἄνδρα τόνδε τηλικόσδ' ἀπεστάλην
<soph. oc. 736> πείσων ἕπεσθαι πρὸς τὸ Καδμείων πέδον,
<soph. oc. 737> οὐκ ἐξ ἑνὸς στείλαντος, ἀλλ' ἀνδρῶν ὑπὸ
<soph. oc. 738> πάντων κελευσθείς, οὕνεχ' ἧκέ μοι γένει
<soph. oc. 739> τὰ τοῦδε πενθεῖν πήματ' εἰς πλεῖστον πόλεως.
<soph. oc. 740> ἀλλ' ὦ ταλαίπωρ' Οἰδίπους, κλύων ἐμοῦ
<soph. oc. 741> ἱκοῦ πρὸς οἴκους. πᾶς σε Καδμείων λεὼς
<soph. oc. 742> καλεῖ δικαίως, ἐκ δὲ τῶν μάλιστ' ἐγώ,
<soph. oc. 743> ὅσῳπερ, εἰ μὴ πλεῖστον ἀνθρώπων ἔφυν
<soph. oc. 744> κάκιστος, ἀλγῶ τοῖσι σοῖς κακοῖς, γέρον,
<soph. oc. 745> ὁρῶν σε τὸν δύστηνον ὄντα μὲν ξένον,
<soph. oc. 746> ἀεὶ δ' ἀλήτην κἀπὶ προσπόλου μιᾶς
<soph. oc. 747> βιοστερῆ χωροῦντα: τὴν ἐγὼ τάλας
<soph. oc. 748> οὐκ ἄν ποτ' ἐς τοσοῦτον αἰκίας πεσεῖν
<soph. oc. 749> ἔδοξ', ὅσον πέπτωκεν ἥδε δύσμορος,
<soph. oc. 750> ἀεί σε κηδεύουσα καὶ τὸ σὸν κάρα
<soph. oc. 751> πτωχῷ διαίτῃ, τηλικοῦτος, οὐ γάμων
<soph. oc. 752> ἔμπειρος, ἀλλὰ τοὐπιόντος ἁρπάσαι.
<soph. oc. 753> ἆρ' ἄθλιον τοὔνειδος, ὦ τάλας ἐγώ,
<soph. oc. 754> ὠνείδις' εἰς σὲ κἀμὲ καὶ τὸ πᾶν γένος;
<soph. oc. 755> ἀλλ' οὐ γὰρ ἔστι τἀμφανῆ κρύπτειν, σύ νιν
<soph. oc. 756> πρὸς θεῶν πατρῴων, Οἰδίπους, πεισθεὶς ἐμοὶ
<soph. oc. 757> κρύψον, θελήσας ἄστυ καὶ δόμους μολεῖν
<soph. oc. 758> τοὺς σοὺς πατρῴους, τήνδε τὴν πόλιν φίλως
<soph. oc. 759> εἰπών: ἐπαξία γάρ: ἡ δ' οἴκοι πλέον
<soph. oc. 760> δίκῃ σέβοιτ' ἄν, οὖσα σὴ πάλαι τροφός.
<soph. oc. 761> ὦ πάντα τολμῶν κἀπὸ παντὸς ἂν φέρων
<soph. oc. 762> λόγου δικαίου μηχάνημα ποικίλον,
<soph. oc. 763> τί ταῦτα πειρᾷ κἀμὲ δεύτερον θέλεις
<soph. oc. 764> ἑλεῖν ἐν οἷς μάλιστ' ἂν ἀλγοίην ἁλούς;
<soph. oc. 765> πρόσθεν τε γάρ με τοῖσιν οἰκείοις κακοῖς
<soph. oc. 766> νοσοῦνθ', ὅτ' ἦν μοι τέρψις ἐκπεσεῖν χθονός,
<soph. oc. 767> οὐκ ἤθελες θέλοντι προσθέσθαι χάριν:
<soph. oc. 768> ἀλλ' ἡνίκ' ἤδη μεστὸς ἦ θυμούμενος
<soph. oc. 769> καὶ τοὐν δόμοισιν ἦν διαιτᾶσθαι γλυκύ,
<soph. oc. 770> τότ' ἐξεώθεις κἀξέβαλλες, οὐδέ σοι
<soph. oc. 771> τὸ συγγενὲς τοῦτ' οὐδαμῶς τότ' ἦν φίλον:
<soph. oc. 772> νῦν τ' αὖθις ἡνίκ' εἰσορᾷς πόλιν τέ μοι
<soph. oc. 773> ξυνοῦσαν εὔνουν τήνδε καὶ γένος τὸ πᾶν,
<soph. oc. 774> πειρᾷ μετασπᾶν, σκληρὰ μαλθακῶς λέγων.
<soph. oc. 775> καίτοι τίς αὕτη τέρψις ἄκοντας φιλεῖν;
<soph. oc. 776> ὥσπερ τις εἴ σοι λιπαροῦντι μὲν τυχεῖν
<soph. oc. 777> μηδὲν διδοίη μηδ' ἐπαρκέσαι θέλοι,
<soph. oc. 778> πλήρη δ' ἔχοντι θυμὸν ὧν χρῄζοις, τότε
<soph. oc. 779> δωροῖθ', ὅτ' οὐδὲν ἡ χάρις χάριν φέροι:
<soph. oc. 780> ἆρ' ἂν ματαίου τῆσδ' ἂν ἡδονῆς τύχοις;
<soph. oc. 781> τοιαῦτα μέντοι καὶ σὺ προσφέρεις ἐμοί,
<soph. oc. 782> λόγῳ μὲν ἐσθλά. τοῖσι δ' ἔργοισιν κακά.
<soph. oc. 783> φράσω δὲ καὶ τοῖσδ', ὥς σε δηλώσω κακόν.
<soph. oc. 784> ἥκεις ἔμ' ἄξων, οὐχ' ἵν' ἐς δόμους ἄγῃς,
<soph. oc. 785> ἀλλ' ὡς πάραυλον οἰκίσῃς, πόλις δέ σοι
<soph. oc. 786> κακῶν ἄνατος τῆσδ' ἀπαλλαχθῇ χθονός.
<soph. oc. 787> οὐκ ἔστι σοι ταῦτ', ἀλλά σοι τάδ' ἔστ', ἐκεῖ
<soph. oc. 788> χώρας ἀλάστωρ οὑμὸς ἐνναίων ἀεί:
<soph. oc. 789> ἔστιν δὲ παισὶ τοῖς ἐμοῖσι τῆς ἐμῆς
<soph. oc. 790> χθονὸς λαχεῖν τοσοῦτον, ἐνθανεῖν μόνον.
<soph. oc. 791> ἆρ' οὐκ ἄμεινον ἢ σὺ τἀν Θήβαις φρονῶ;
<soph. oc. 792> πολλῷ γ', ὅσῳπερ κἀκ σαφεστέρων κλύω,
<soph. oc. 793> Φοίβου τε καὐτοῦ Ζηνός, ὃς κείνου πατήρ.
<soph. oc. 794> τὸ σὸν δ' ἀφῖκται δεῦρ' ὑπόβλητον στόμα,
<soph. oc. 795> πολλὴν ἔχον στόμωσιν: ἐν δὲ τῷ λέγειν
<soph. oc. 796> κάκ' ἂν λάβοις τὰ πλείον' ἢ σωτήρια.
<soph. oc. 797> ἀλλ' οἶδα γάρ σε ταῦτα μὴ τείθων, ἴθι:
<soph. oc. 798> ἡμᾶς δ' ἔα ζῆν ἐνθάδ': οὐ γὰρ ἂν κακῶς
<soph. oc. 799> οὐδ' ὧδ' ἔχοντες ζῷμεν, εἰ τερποίμεθα.
<soph. oc. 800> πότερα νομίζεις δυστυχεῖν ἔμ' ἐς τὰ σά,
<soph. oc. 801> ἤ ς' εἰς τὰ σαυτοῦ μᾶλλον, ἐς τῷ νῦν λόγῳ;
<soph. oc. 802> ἐμοὶ μέν ἐσθ' ἥδιστον, εἰ σὺ μήτ' ἐμὲ
<soph. oc. 803> πείθειν οἷός τ' εἶ μήτε τούσδε τοὺς πέλας.
<soph. oc. 804> ὦ δύσμορ', οὐδὲ τῷ χρόνῳ φύσας φανεῖ
<soph. oc. 805> φρένας ποτ' ἀλλὰ λῦμα τῷ γήρᾳ τρέφει;
<soph. oc. 806> γλώσσῃ σὺ δεινός: ἄνδρα δ' οὐδέν' οἶδ' ἐγὼ
<soph. oc. 807> δίκαιον ὅστις ἐξ ἅπαντος εὖ λέγει.
<soph. oc. 808> χωρὶς τό τ' εἰπεῖν πολλὰ καὶ τὰ καίρια.
<soph. oc. 809> ὡς δὴ σὺ βραχέα, ταῦτα δ' ἐν καιρῷ λέγεις.
<soph. oc. 810> οὐ δῆθ' ὅτῳ γε νοῦς ἴσος καὶ σοὶ πάρα.
<soph. oc. 811> ἄπελθ', ἐρῶ γὰρ καὶ πρὸ τῶνδε, μηδέ με
<soph. oc. 812> φύλασς' ἐφορμῶν ἔνθα χρὴ ναίειν ἐμέ.
<soph. oc. 813> μαρτύρομαι τούσδ', οὐ σέ: πρὸς δὲ τοὺς φίλους
<soph. oc. 814> οἷ' ἀνταμείβει ῥήματ', ἤν ς' ἕλω ποτέ
<soph. oc. 815> τίς δ' ἄν με τῶνδε συμμάχων ἕλοι βίᾳ;
<soph. oc. 816> ἦ μὴν σὺ κἄνευ τοῦδε λυπηθεὶς ἔσει.
<soph. oc. 817> ποίῳ σὺν ἔργῳ τοῦτ' ἀπειλήσας ἔχεις;
<soph. oc. 818> παίδοιν δυοῖν σοι τὴν μὲν ἀρτίως ἐγὼ
<soph. oc. 819> ξυναρπάσας ἔπεμψα, τὴν δ' ἄξω τάχα.   οἴμοι.   τάχ' ἕξεις μᾶλλον οἰμώζειν τάδε.   τὴν παῖδ' ἔχεις μου;   τήνδε τ' οὐ μακροῦ χρόνου.
<soph. oc. 820> ἰὼ ξένοι, τί δράσετ'; ἦ προδώσετε,
<soph. oc. 821> κοὐκ ἐξελᾶτε τὸν ἀσεβῆ τῆσδε χθονός;
<soph. oc. 822> χώρει, ξέν', ἔξω θᾶσσον. οὔτε γὰρ τὰ νῦν
<soph. oc. 825> δίκαια πράσσεις οὔθ' ἃ πρόσθεν εἴργασαι.
<soph. oc. 826> ὑμῖν ἂν εἴη τήνδε καιρὸς ἐξάγειν
<soph. oc. 827> ἄκουσαν, εἰ θέλουσα μὴ πορεύεται.
<soph. oc. 828> οἴμοι τάλαινα, ποῖ φύγω; ποίαν λάβω θεῶν ἄρηξιν ἢ βροτῶν;   τί δρᾷς, ξένε;
<soph. oc. 830> οὐχ ἅψομαι τοῦδ' ἀνδρός, ἀλλὰ τῆς ἐμῆς.   ὦ γῆς ἄνακτες.   ὦ ξέν', οὐ δίκαια δρᾷς.   δίκαια.   πῶς δίκαια;   τοὺς ἐμοὺς ἄγω.
<soph. oc. 831> ἰὼ πόλις.
<soph. oc. 835> τί δρᾷς, ὦ ξέν'; οὐκ ἀφήσεις; τάχ' εἰς βάσανον εἶ χερῶν.   εἴργου.   σοῦ μὲν οὔ, τάδε γε μωμένου.
<soph. oc. 836> πόλει μαχεῖ γάρ, εἴ τι πημανεῖς ἐμέ.   οὐκ ἠγόρευον ταῦτ' ἐγώ;   μέθες χεροῖν τὴν παῖδα θᾶσσον.   μὴ 'πίτασς' ἃ μὴ κρατεῖς.   χαλᾶν λέγω σοι.   σοὶ δ' ἔγωγ' ὁδοιπορεῖν.
<soph. oc. 837> πρόβαθ' ὧδε, βᾶτε βᾶτ', ἔντοποι:
<soph. oc. 838> πόλις ἐναίρεται, πόλις ἐμά, σθένει: πρόβαθ' ὧδέ μοι.
<soph. oc. 839> ἀφέλκομαι δύστηνος, ὦ ξένοι ξένοι.   ποῦ, τέκνον, εἴ μοι;   πρὸς βίαν πορεύομαι.   ὄρεξον, ὦ παῖ, χεῖρας.   ἀλλ' οὐδὲν σθένω.   οὐκ ἄξεθ' ὑμεῖς;   ὦ τάλας ἐγώ, τάλας.
<soph. oc. 840> οὔκουν ποτ' ἐκ τούτοιν γε μὴ σκήπτροιν ἔτι
<soph. oc. 841> ὁδοιπορήσῃς: ἀλλ' ἐπεὶ νικᾶν θέλεις
<soph. oc. 850> πατρίδα τε τὴν σὴν καὶ φίλους, ὑφ' ὧν ἐγὼ
<soph. oc. 851> ταχθεὶς τάδ' ἔρδω, καὶ τύραννος ὢν ὅμως,
<soph. oc. 852> νίκα. χρόνῳ γάρ, οἶδ' ἐγώ, γνώσει τάδε,
<soph. oc. 853> ὁθούνεκ' αὐτὸς αὑτὸν οὔτε νῦν καλὰ
<soph. oc. 854> δρᾷς οὔτε πρόσθεν εἰργάσω βίᾳ φίλων,
<soph. oc. 855> ὀργῇ χάριν δούς, ἥ ς' ἀεὶ λυμαίνεται.   ἐπίσχες αὐτοῦ, ξεῖνε.   μὴ ψαύειν λέγω.
<soph. oc. 856> οὔτοι ς' ἀφήσω, τῶνδέ γ' ἐστερημένος.
<soph. oc. 857> καὶ μεῖζον ἆρα ῥύσιον πόλει τάχα
<soph. oc. 858> θήσεις: ἐφάψομαι γὰρ οὐ ταύταιν μόναιν.   ἀλλ' ἐς τί τρέψει;   τόνδ' ἀπάξομαι λαβών.   δεινὸν λέγοις ἄν.   τοῦτο νῦν πεπράξεται.
<soph. oc. 859> ἢν μή ς' ὁ κραίνων τῆσδε γῆς ἀπειργάθῃ.
<soph. oc. 860> ὦ φθέγμ' ἀναιδές, ἦ σὺ γὰρ ψαύσεις ἐμοῦ;   αὐδῶ σιωπᾶν.   μὴ γὰρ αἵδε δαίμονες
<soph. oc. 865> θεῖέν μ' ἄφωνον τῆσδε τῆς ἀρᾶς ἔτι,
<soph. oc. 866> ὅς μ', ὦ κάκιστε, ψιλὸν ὄμμ' ἀποσπάσας
<soph. oc. 867> πρὸς ὄμμασιν τοῖς πρόσθεν ἐξοίχει βίᾳ.
<soph. oc. 868> τοιγὰρ σέ τ' αὐτὸν καὶ γένος τὸ σὸν θεῶν
<soph. oc. 869> ὁ πάντα λεύσσων ̔́Ηλιος δοίη βίον
<soph. oc. 870> τοιοῦτον οἷον κἀμὲ γηρᾶναί ποτε.
<soph. oc. 871> ὁρᾶτε ταῦτα, τῆσδε γῆς ἐγχώριοι;
<soph. oc. 872> ὁρῶσι κἀμὲ καὶ σέ, καὶ φρονοῦς' ὅτι
<soph. oc. 873> ἔργοις πεπονθὼς ῥήμασίν ς' ἀμύνομαι.
<soph. oc. 874> οὔτοι καθέξω θυμόν, ἀλλ' ἄξω βίᾳ
<soph. oc. 875> κεἰ μοῦνός εἰμι τόνδε καὶ χρόνῳ βραδύς.
<soph. oc. 876> ἰὼ τάλας.
<soph. oc. 877> ὅσον λῆμ' ἔχων ἀφίκου, ξέν', εἰ τάδε δοκεῖς τελεῖν.   δοκῶ.   τάνδ' ἄρ' οὐκέτι νεμῶ πόλιν.
<soph. oc. 880> τοῖς τοι δικαίοις χὠ βραχὺς νικᾷ μέγαν.   ἀκούεθ' οἷα φθέγγεται;   τά γ' οὐ τελεῖ. ἴστω μέγας Ζεύς.   Ζεύς γ' ἂν εἰδείη, σὺ δ' οὔ.   ἆρ' οὐχ ὕβρις τάδ';   ὕβρις, ἀλλ' ἀνεκτέα.
<soph. oc. 881> ἰὼ πᾶς λεώς, ἰὼ γᾶς πρόμοι,
<soph. oc. 885> μόλετε σὺν τάχει, μόλετ', ἐπεὶ πέραν περῶς' οἵδε δή.
<soph. oc. 886> τίς ποθ' ἡ βοή; τί τοὔργον; ἐκ τίνος φόβου ποτὲ
<soph. oc. 887> βουθυτοῦντά μ' ἀμφὶ βωμὸν ἔσχετ' ἐναλίῳ θεῷ
<soph. oc. 888> τοῦδ' ἐπιστάτῃ Κολωνοῦ; λέξαθ', ὡς εἰδῶ τὸ πᾶν,
<soph. oc. 890> οὗ χάριν δεῦρ' ᾖξα θᾶσσον ἢ καθ' ἡδονὴν ποδός.
<soph. oc. 891> ὦ φίλτατ', ἔγνων γὰρ τὸ προσφώνημά σου,
<soph. oc. 892> πέπονθα δεινὰ τοῦδ' ὑπ' ἀνδρὸς ἀρτίως.
<soph. oc. 893> τὰ ποῖα ταῦτα, τίς δ' ὁ πημήνας; λέγε.
<soph. oc. 894> Κρέων ὅδ', ὃν δέδορκας, οἴχεται τέκνων
<soph. oc. 895> ἀποσπάσας μου τὴν μόνην ξυνωρίδα.   πῶς εἶπας;   οἷά περ πέπονθ' ἀκήκοας.
<soph. oc. 896> οὔκουν τις ὡς τάχιστα προσπόλων μολὼν
<soph. oc. 897> πρὸς τούσδε βωμούς, πάντ' ἀναγκάσει λεὼν
<soph. oc. 898> ἄνιππον ἱππότην τε θυμάτων ἄπο
<soph. oc. 900> σπεύδειν ἀπὸ ῥυτῆρος, ἔνθα δίστομοι
<soph. oc. 901> μάλιστα συμβάλλουσιν ἐμπόρων ὁδοί,
<soph. oc. 902> ὡς μὴ παρέλθως' αἱ κόραι, γέλως δ' ἐγὼ
<soph. oc. 903> ξένῳ γένωμαι τῷδε, χειρωθεὶς βίᾳ.
<soph. oc. 904> ἴθ', ὡς ἄνωγα, σὺν τάχει. τοῦτον δ' ἐγώ,
<soph. oc. 905> εἰ μὲν δι' ὀργῆς ἧκον, ἧς ὅδ' ἄξιος,
<soph. oc. 906> ἄτρωτον οὐ μεθῆκ' ἂν ἐξ ἐμῆς χερός.
<soph. oc. 907> νῦν δ' οὕσπερ αὐτὸς τοὺς νόμους εἰσῆλθ' ἔχων,
<soph. oc. 908> τούτοισι κοὐκ ἄλλοισιν ἁρμοσθήσεται.
<soph. oc. 909> οὐ γάρ ποτ' ἔξει τῆσδε τῆς χώρας, πρὶν ἂν
<soph. oc. 910> κείνας ἐναργεῖς δεῦρό μοι στήσῃς ἄγων:
<soph. oc. 911> ἐπεὶ δέδρακας οὔτ' ἐμοῦ καταξίως
<soph. oc. 912> οὔθ' ὧν πέφυκας αὐτὸς οὔτε σῆς χθονός:
<soph. oc. 913> ὅστις δίκαι' ἀσκοῦσαν εἰσελθὼν πόλιν
<soph. oc. 914> κἄνευ νόμου κραίνουσαν οὐδέν, εἶτ' ἀφεὶς
<soph. oc. 915> τὰ τῆσδε τῆς γῆς κύρι', ὧδ' ἐπεισπεσὼν
<soph. oc. 916> ἄγεις θ' ἃ χρῄζεις καὶ παρίστασαι βίᾳ,
<soph. oc. 917> καί μοι πόλιν κένανδρον ἢ δούλην τινὰ
<soph. oc. 918> ἔδοξας εἶναι κἄμ' ἴσον τῷ μηδενί.
<soph. oc. 919> καίτοι σε Θῆβαί γ' οὐκ ἐπαίδευσαν κακόν:
<soph. oc. 920> οὐ γὰρ φιλοῦσιν ἄνδρας ἐκδίκους τρέφειν,
<soph. oc. 921> οὐδ' ἄν ς' ἐπαινέσειαν, εἰ πυθοίατο
<soph. oc. 922> συλῶντα τἀμὰ καὶ τὰ τῶν θεῶν, βίᾳ
<soph. oc. 923> ἄγοντα φωτῶν ἀθλίων ἱκτήρια.
<soph. oc. 924> οὔκουν ἔγωγ' ἂν σῆς ἐπεμβαίνων χθονός,
<soph. oc. 925> οὐδ' εἰ τὰ πάντων εἶχον ἐνδικώτατα,
<soph. oc. 926> ἄνευ γε τοῦ κραίνοντος, ὅστις ἦν, χθονὸς
<soph. oc. 927> οὔθ' εἷλκον οὔτ' ἂν ἦγον, ἀλλ' ἠπιστάμην
<soph. oc. 928> ξένον παρ' ἀστοῖς ὡς διαιτᾶσθαι χρεών.
<soph. oc. 929> σὺ δ' ἀξίαν οὐκ οὖσαν αἰσχύνεις πόλιν
<soph. oc. 930> τὴν αὐτὸς αὑτοῦ, καί ς' ὁ πληθύων χρόνος
<soph. oc. 931> γέρονθ' ὁμοῦ τίθησι καὶ τοῦ νοῦ κενόν.
<soph. oc. 932> εἶπον μὲν οὖν καὶ πρόσθεν, ἐννέπω δὲ νῦν,
<soph. oc. 933> τὰς παῖδας ὡς τάχιστα δεῦρ' ἄγειν τινά,
<soph. oc. 934> εἰ μὴ μέτοικος τῆσδε τῆς χώρας θέλεις
<soph. oc. 935> εἶναι βίᾳ τε κοὐχ ἑκών: καὶ ταῦτά σοι
<soph. oc. 936> τῷ νῷ θ' ὁμοίως κἀπὸ τῆς γλώσσης λέγω.
<soph. oc. 937> ὁρᾷς ἵν' ἥκεις, ὦ ξέν'; ὡς ἀφ' ὧν μὲν εἶ
<soph. oc. 938> φαίνει δίκαιος, δρῶν δ' ἐφευρίσκει κακά.
<soph. oc. 939> ἐγὼ οὔτ' ἄνανδρον τήνδε τὴν πόλιν νέμων,
<soph. oc. 940> ὦ τέκνον Αἰγέως, οὔτ' ἄβουλον, ὡς σὺ φῄς,
<soph. oc. 941> τοὔργον τόδ' ἐξέπραξα, γιγνώσκων δ' ὅτι
<soph. oc. 942> οὐδείς ποτ' αὐτοὺς τῶν ἐμῶν ἂν ἐμπέσοι
<soph. oc. 943> ζῆλος ξυναίμων, ὥστ' ἐμοῦ τρέφειν βίᾳ.
<soph. oc. 944> ᾔδη δ' ὁθούνεκ' ἄνδρα καὶ πατροκτόνον
<soph. oc. 945> κἄναγνον οὐ δεξοίατ', οὐδ' ὅτῳ γάμοι
<soph. oc. 946> ξυνόντες ηὑρέθησαν ἀνόσιοι τέκνων.
<soph. oc. 947> τοιοῦτον αὐτοῖς ̓́Αρεος εὔβουλον πάγον
<soph. oc. 948> ἐγὼ ξυνῄδη χθόνιον ὄνθ', ὃς οὐκ ἐᾷ
<soph. oc. 949> τοιούσδ' ἀλήτας τῇδ' ὁμοῦ ναίειν πόλει:
<soph. oc. 950> ᾧ πίστιν ἴσχων τήνδ' ἐχειρούμην ἄγραν.
<soph. oc. 951> καὶ ταῦτ' ἂν οὐκ ἔπρασσον, εἰ μή μοι πικρὰς
<soph. oc. 952> αὐτῷ τ' ἀρὰς ἠρᾶτο καὶ τὠμῷ γένει:
<soph. oc. 953> ἀνθ' ὧν πεπονθὼς ἠξίουν τάδ' ἀντιδρᾶν.
<soph. oc. 954> θυμοῦ γὰρ οὐδὲν γῆράς ἐστιν ἄλλο πλὴν
<soph. oc. 955> θανεῖν: θανόντων δ' οὐδὲν ἄλγος ἅπτεται.
<soph. oc. 956> πρὸς ταῦτα πράξεις οἷον ἂν θέλῃς: ἐπεὶ
<soph. oc. 957> ἐρημία με, κεἰ δίκαι', ὅμως λέγω,
<soph. oc. 958> σμικρὸν τίθησι: πρὸς δὲ τὰς πράξεις ὅμως,
<soph. oc. 959> καὶ τηλικόσδ' ὤν, ἀντιδρᾶν πειράσομαι.
<soph. oc. 960> ὦ λῆμ' ἀναιδές, τοῦ καθυβρίζειν δοκεῖς,
<soph. oc. 961> πότερον ἐμοῦ γέροντος ἢ σαυτοῦ, τόδε;
<soph. oc. 962> ὅστις φόνους μοι καὶ γάμους καὶ συμφορὰς
<soph. oc. 963> τοῦ σοῦ διῆκας στόματος, ἃς ἐγὼ τάλας
<soph. oc. 964> ἤνεγκον ἄκων: θεοῖς γὰρ ἦν οὕτω φίλον,
<soph. oc. 965> τάχ' ἄν τι μηνίουσιν εἰς γένος πάλαι.
<soph. oc. 966> ἐπεὶ καθ' αὑτόν γ' οὐκ ἂν ἐξεύροις ἐμοὶ
<soph. oc. 967> ἁμαρτίας ὄνειδος οὐδέν, ἀνθ' ὅτου
<soph. oc. 968> τάδ' εἰς ἐμαυτὸν τοὺς ἐμούς θ' ἡμάρτανον.
<soph. oc. 969> ἐπεὶ δίδαξον, εἴ τι θέσφατον πατρὶ
<soph. oc. 970> χρησμοῖσιν ἱκνεῖθ' ὥστε πρὸς παίδων θανεῖν,
<soph. oc. 971> πῶς ἂν δικαίως τοῦτ' ὀνειδίζοις ἐμοί,
<soph. oc. 972> ὃς οὔτε βλάστας πω γενεθλίους πατρός,
<soph. oc. 973> οὐ μητρὸς εἶχον, ἀλλ' ἀγέννητος τότ' ἦ;
<soph. oc. 974> εἰ δ' αὖ φανεὶς δύστηνος, ὡς ἐγὼ 'φάνην,
<soph. oc. 975> ἐς χεῖρας ἦλθον πατρὶ καὶ κατέκτανον,
<soph. oc. 975> μηδὲν ξυνιεὶς ὧν ἔδρων εἰς οὕς τ' ἔδρων,
<soph. oc. 976> πῶς ἂν τό γ' ἆκον πρᾶγμ' ἂν εἰκότως ψέγοις;
<soph. oc. 977> μητρὸς δέ, τλῆμον, οὐκ ἐπαισχύνει γάμους
<soph. oc. 978> οὔσης ὁμαίμου σῆς μ' ἀναγκάζων λέγειν,
<soph. oc. 979> οἵους ἐρῶ τάχ': οὐ γὰρ οὖν σιγήσομαι,
<soph. oc. 980> σοῦ γ' εἰς τόδ' ἐξελθόντος ἀνόσιον στόμα.
<soph. oc. 981> ἔτικτε γάρ μ' ἔτικτεν, ὤμοι μοι κακῶν,
<soph. oc. 982> οὐκ εἰδότ' οὐκ εἰδυῖα, καὶ τεκοῦσά με,
<soph. oc. 983> αὑτῆς ὄνειδος παῖδας ἐξέφυσέ μοι.
<soph. oc. 984> ἀλλ' ἓν γὰρ οὖν ἔξοιδα, σὲ μὲν ἑκόντ' ἐμὲ
<soph. oc. 985> κείνην τε ταῦτα δυσστομεῖν: ἐγὼ δέ νιν
<soph. oc. 986> ἄκων ἔγημα φθέγγομαί τ' ἄκων τάδε.
<soph. oc. 987> ἀλλ' οὐ γὰρ οὔτ' ἐν τοῖσδ' ἁλώσομαι κακὸς
<soph. oc. 988> γάμοισιν οὔθ' οὓς αἰὲν ἐμφορεῖς σύ μοι
<soph. oc. 990> φόνους πατρῴους ἐξονειδίζων πικρῶς.
<soph. oc. 991> ἓν γάρ μ' ἄμειψαι μοῦνον ὧν ς' ἀνιστορῶ.
<soph. oc. 992> εἴ τις σὲ τὸν δίκαιον αὐτίκ' ἐνθάδε
<soph. oc. 993> κτείνοι παραστάς, πότερα πυνθάνοι' ἂν εἰ
<soph. oc. 994> πατήρ ς' ὁ καίνων ἢ τίνοι' ἂν εὐθέως;
<soph. oc. 995> δοκῶ μέν, εἴπερ ζῆν φιλεῖς, τὸν αἴτιον
<soph. oc. 996> τίνοι' ἂν οὐδὲ τοὔνδικον περιβλέποις.
<soph. oc. 997> τοιαῦτα μέντοι καὐτὸς εἰσέβην κακά,
<soph. oc. 998> θεῶν ἀγόντων: οἷς ἐγὼ οὐδὲ τὴν πατρὸς
<soph. oc. 999> ψυχὴν ἂν οἶμαι ζῶσαν ἀντειπεῖν ἐμοί.
<soph. oc. 1000> σὺ δ', εἶ γὰρ οὐ δίκαιος, ἀλλ' ἅπαν καλὸν
<soph. oc. 1001> λέγειν νομίζων ῥητὸν ἄρρητόν τ' ἔπος,
<soph. oc. 1002> τοιαῦτ' ὀνειδίζεις με τῶνδ' ἐναντίον.
<soph. oc. 1003> καί σοι τὸ Θησέως ὄνομα θωπεῦσαι καλόν,
<soph. oc. 1004> καὶ τὰς ̓Αθήνας, ὡς κατῴκηνται καλῶς:
<soph. oc. 1005> κᾆθ' ὧδ' ἐπαινῶν πολλὰ τοῦδ' ἐκλανθάνει,
<soph. oc. 1006> ὁθούνεκ' εἴ τις γῆ θεοὺς ἐπίσταται
<soph. oc. 1007> τιμαῖς σεβίζειν, ἥδε τοῦθ' ὑπερφέρει:
<soph. oc. 1008> ἀφ' ἧς σὺ κλέψας τὸν ἱκέτην γέροντ' ἐμὲ
<soph. oc. 1009> αὐτόν τ' ἐχειροῦ τὰς κόρας τ' οἴχει λαβών.
<soph. oc. 1010> ἀνθ' ὧν ἐγὼ νῦν τάσδε τὰς θεὰς ἐμοὶ
<soph. oc. 1011> καλῶν ἱκνοῦμαι καὶ κατασκήπτω λιταῖς
<soph. oc. 1012> ἐλθεῖν ἀρωγοὺς ξυμμάχους θ', ἵν' ἐκμάθῃς
<soph. oc. 1013> οἵων ὑπ' ἀνδρῶν ἥδε φρουρεῖται πόλις.
<soph. oc. 1014> ὁ ξεῖνος, ὦναξ, χρηστός: αἱ δὲ συμφοραὶ
<soph. oc. 1015> αὐτοῦ πανώλεις, ἄξιαι δ' ἀμυναθεῖν.
<soph. oc. 1016> ἅλις λόγων, ὡς οἱ μὲν ἐξειργασμένοι
<soph. oc. 1017> σπεύδουσιν, ἡμεῖς δ' οἱ παθόντες ἕσταμεν.
<soph. oc. 1018> τί δῆτ' ἀμαυρῷ φωτὶ προστάσσεις ποεῖν;
<soph. oc. 1019> ὁδοῦ κατάρχειν τῆς ἐκεῖ, πομπὸν δέ με
<soph. oc. 1020> χωρεῖν, ἵν', εἰ μὲν ἐν τόποισι τοῖσδ' ἔχεις
<soph. oc. 1021> τὰς παῖδας ἡμῖν αὐτὸς ἐκδείξῃς ἐμοί:
<soph. oc. 1022> εἰ δ' ἐγκρατεῖς φεύγουσιν, οὐδὲν δεῖ πονεῖν.
<soph. oc. 1023> ἄλλοι γὰρ οἱ σπεύδοντες, οὓς οὐ μή ποτε
<soph. oc. 1024> χώρας φυγόντες τῆσδ' ἐπεύξωνται θεοῖς.
<soph. oc. 1025> ἀλλ' ἐξυφηγοῦ: γνῶθι δ' ὡς ἔχων ἔχει
<soph. oc. 1026> καί ς' εἷλε θηρῶνθ' ἡ τύχη: τὰ γὰρ δόλῳ
<soph. oc. 1027> τῷ μὴ δικαίῳ κτήματ' οὐχὶ σῴζεται.
<soph. oc. 1028> κοὐκ ἄλλον ἕξεις εἰς τάδ': ὡς ἔξοιδά σε
<soph. oc. 1029> οὐ ψιλὸν οὐδ' ἄσκευον ἐς τοσήνδ' ὕβριν
<soph. oc. 1030> ἥκοντα τόλμης τῆς παρεστώσης τανῦν,
<soph. oc. 1031> ἀλλ' ἔσθ' ὅτῳ σὺ πιστὸς ὢν ἔδρας τάδε.
<soph. oc. 1032> ἃ δεῖ μ' ἀθρῆσαι, μηδὲ τήνδε τὴν πόλιν
<soph. oc. 1033> ἑνὸς ποῆσαι φωτὸς ἀσθενεστέραν.
<soph. oc. 1034> νοεῖς τι τούτων, ἢ μάτην τὰ νῦν τέ σοι
<soph. oc. 1035> δοκεῖ λελέχθαι χὤτε ταῦτ' ἐμηχανῶ;
<soph. oc. 1036> οὐδὲν σὺ μεμπτὸν ἐνθάδ' ὢν ἐρεῖς ἐμοί:
<soph. oc. 1037> οἴκοι δὲ χἠμεῖς εἰσόμεσθ' ἃ χρὴ ποεῖν.
<soph. oc. 1038> χωρῶν ἀπείλει νῦν: σὺ δ' ἡμίν, Οἰδίπους,
<soph. oc. 1039> ἕκηλος αὐτοῦ μίμνε, πιστωθεὶς ὅτι,
<soph. oc. 1040> ἢν μὴ θάνω 'γὼ πρόσθεν, οὐχὶ παύσομαι
<soph. oc. 1041> πρὶν ἄν σε τῶν σῶν κύριον στήσω τέκνων.
<soph. oc. 1042> ὄναιο, Θησεῦ, τοῦ τε γενναίου χάριν
<soph. oc. 1043> καὶ τῆς πρὸς ἡμᾶς ἐνδίκου προμηθίας.
<soph. oc. 1044> εἴην ὅθι δαί̈ων
<soph. oc. 1045> ἀνδρῶν τάχ' ἐπιστροφαὶ
<soph. oc. 1046> τὸν χαλκοβόαν ̓́Αρη
<soph. oc. 1047> μείξουσιν, ἢ πρὸς Πυθίαις
<soph. oc. 1048> ἢ λαμπάσιν ἀκταῖς,
<soph. oc. 1050> οὗ πότνιαι σεμνὰ τιθηνοῦνται τέλη
<soph. oc. 1051> θνατοῖσιν, ὧν καὶ χρυσέα
<soph. oc. 1052> κλῂς ἐπὶ γλώσσᾳ βέβακε
<soph. oc. 1053> προσπόλων Εὐμολπιδᾶν:
<soph. oc. 1054> ἔνθ' οἶμαι τὸν ἐγρεμάχαν
<soph. oc. 1055> Θησέα καὶ τὰς διστόλους
<soph. oc. 1056> ἀδμῆτας ἀδελφὰς
<soph. oc. 1057> αὐτάρκει τάχ' ἐμμίξειν βοᾷ
<soph. oc. 1058> τούσδ' ἀνὰ χώρους:
<soph. oc. 1059> ἤ που τὸν ἐφεσπέρου
<soph. oc. 1060> πέτρας νιφάδος πελῶς'
<soph. oc. 1061> Οἰάτιδος εἰς νόμον,
<soph. oc. 1062> πώλοισιν ἢ ῥιμφαρμάτοις
<soph. oc. 1063> φεύγοντες ἁμίλλαις.
<soph. oc. 1065> ἁλώσεται: δεινὸς ὁ προσχώρων ̓́Αρης,
<soph. oc. 1066> δεινὰ δὲ Θησειδᾶν ἀκμά.
<soph. oc. 1067> πᾶς γὰρ ἀστράπτει χαλινός,
<soph. oc. 1068> πᾶσα δ' ὁρμᾶται καθεῖς'
<soph. oc. 1069> ἀμπυκτήρια στομίων
<soph. oc. 1070> ἄμβασις, οἳ τὰν ἱππίαν
<soph. oc. 1071> τιμῶσιν ̓Αθάναν
<soph. oc. 1072> καὶ τὸν πόντιον γαιάοχον
<soph. oc. 1073> ̔Ρέας φίλον υἱόν.
<soph. oc. 1074> ἔρδους' ἢ μέλλουσιν; ὡς
<soph. oc. 1075> προμνᾶταί τί μοι
<soph. oc. 1076> γνώμα τάχ' ἀντάσειν
<soph. oc. 1077> τᾶν δεινὰ τλασᾶν, δεινὰ δ' εὑρουσᾶν πρὸς αὐθαίμων πάθη.
<soph. oc. 1078> τελεῖ τελεῖ Ζεύς τι κατ' ἆμαρ
<soph. oc. 1079> μάντις εἴμ' ἐσθλῶν ἀγώνων.
<soph. oc. 1080> εἴθ' ἀελλαία ταχύρρωστος πελειὰς
<soph. oc. 1080> αἰθερίας νεφέλας κύρσαιμ' ἄνωθ' ἀγώνων
<soph. oc. 1081> αἰωρήσασα τοὐμὸν ὄμμα.
<soph. oc. 1085> ἰὼ θεῶν πάνταρχε, παντ-
<soph. oc. 1086> όπτα Ζεῦ, πόροις
<soph. oc. 1087> γᾶς τᾶσδε δαμούχοις
<soph. oc. 1088> σθένει 'πινικείῳ τὸν εὔαγρον τελειῶσαι λόχον,
<soph. oc. 1090> σεμνά τε παῖς Παλλὰς ̓Αθάνα.
<soph. oc. 1091> καὶ τὸν ἀγρευτὰν ̓Απόλλω
<soph. oc. 1092> καὶ κασιγνήταν πυκνοστίκτων ὀπαδὸν
<soph. oc. 1093> ὠκυπόδων ἐλάφων στέργω διπλᾶς ἀρωγὰς
<soph. oc. 1094> μολεῖν γᾷ τᾷδε καὶ πολίταις.
<soph. oc. 1095> ὦ ξεῖν' ἀλῆτα, τῷ σκοπῷ μὲν οὐκ ἐρεῖς
<soph. oc. 1096> ὡς ψευδόμαντις: τὰς κόρας γὰρ εἰσορῶ
<soph. oc. 1097> τάσδ' ἆσσον αὖθις ὧδε προσπολουμένας.     ποῦ ποῦ; τί φής; πῶς εἶπας;   ὦ πάτερ πάτερ,
<soph. oc. 1100> τίς ἂν θεῶν σοι τόνδ' ἄριστον ἄνδρ' ἰδεῖν
<soph. oc. 1101> δοίη, τὸν ἡμᾶς δεῦρο προσπέμψαντά σοι;   ὦ τέκνον, ἦ πάρεστον;   αἵδε γὰρ χέρες
<soph. oc. 1102> Θησέως ἔσωσαν φιλτάτων τ' ὀπαόνων.
<soph. oc. 1103> προσέλθετ' ὦ παῖ, πατρὶ καὶ τὸ μηδαμὰ
<soph. oc. 1105> ἐλπισθὲν ἥξειν σῶμα βαστάσαι δότε.
<soph. oc. 1106> αἰτεῖς ἃ τεύξει: σὺν πόθῳ γὰρ ἡ χάρις.   ποῦ δῆτα, ποῦ 'στόν;   αἵδ' ὁμοῦ πελάζομεν.   ὦ φίλτατ' ἔρνη.   τῷ τεκόντι πᾶν φίλον.   ὦ σκῆπτρα φωτός.   δυσμόρου γε δύσμορα.
<soph. oc. 1110> ἔχω τὰ φίλτατ', οὐδ' ἔτ' ἂν πανάθλιος
<soph. oc. 1111> θανὼν ἂν εἴην σφῷν παρεστώσαιν ἐμοί.
<soph. oc. 1112> ἐρείσατ', ὦ παῖ, πλευρὸν ἀμφιδέξιον
<soph. oc. 1113> ἐμφύντε τῷ φύσαντι, κἀναπαύσατον
<soph. oc. 1114> τοῦ πρόσθ' ἐρήμου τοῦδε δυστήνου πλάνου.
<soph. oc. 1115> καί μοι τὰ πραχθέντ' εἴπαθ' ὡς βράχιστ', ἐπεὶ
<soph. oc. 1116> ταῖς τηλικαῖσδε σμικρὸς ἐξαρκεῖ λόγος.
<soph. oc. 1117> ὅδ' ἔσθ' ὁ σώσας: τοῦδε χρὴ κλύειν, πάτερ,
<soph. oc. 1118> οὗ κἄστι τοὔργον: τοὐμὸν ὧδ' ἔσται βραχύ.
<soph. oc. 1119> ὦ ξεῖνε, μὴ θαύμαζε, πρὸς τὸ λιπαρὲς
<soph. oc. 1120> τέκν' εἰ φανέντ' ἄελπτα μηκύνω λόγον.
<soph. oc. 1121> ἐπίσταμαι γὰρ τήνδε τὴν ἐς τάσδε μοι
<soph. oc. 1122> τέρψιν παρ' ἄλλου μηδενὸς πεφασμένην:
<soph. oc. 1123> σὺ γάρ νιν ἐξέσωσας, οὐκ ἄλλος βροτῶν.
<soph. oc. 1124> καί σοι θεοὶ πόροιεν ὡς ἐγὼ θέλω,
<soph. oc. 1125> αὐτῷ τε καὶ γῇ τῇδ', ἐπεὶ τό γ' εὐσεβὲς
<soph. oc. 1126> μόνοις παρ' ὑμῖν ηὗρον ἀνθρώπων ἐγὼ
<soph. oc. 1127> καὶ τοὐπιεικὲς καὶ τὸ μὴ ψευδοστομεῖν.
<soph. oc. 1128> εἰδὼς δ' ἀμύνω τοῖσδε τοῖς λόγοις τάδε:
<soph. oc. 1129> ἔχω γὰρ ἅχω διὰ σὲ κοὐκ ἄλλον βροτῶν:
<soph. oc. 1130> καί μοι χέρ', ὦναξ, δεξιὰν ὄρεξον, ὡς
<soph. oc. 1131> ψαύσω φιλήσω τ', εἰ θέμις, τὸ σὸν κάρα.
<soph. oc. 1132> καίτοι τί φωνῶ; πῶς ς' ἂν ἄθλιος γεγὼς
<soph. oc. 1133> θιγεῖν θελήσαιμ' ἀνδρός, ᾧ τίς οὐκ ἔνι
<soph. oc. 1134> κηλὶς κακῶν ξύνοικος; οὐκ ἔγωγέ σε,
<soph. oc. 1135> οὐδ' οὖν ἐάσω: τοῖς γὰρ ἐμπείροις βροτῶν
<soph. oc. 1136> μόνοις οἷόν τε συνταλαιπωρεῖν τάδε.
<soph. oc. 1137> σὺ δ' αὐτόθεν μοι χαῖρε καὶ τὰ λοιπά μου
<soph. oc. 1138> μέλου δικαίως, ὥσπερ ἐς τόδ' ἡμέρας.
<soph. oc. 1139> οὔτ' εἴ τι μῆκος τῶν λόγων ἔθου πλέον,
<soph. oc. 1140> τέκνοισι τερφθεὶς τοῖσδε, θαυμάσας ἔχω,
<soph. oc. 1141> οὔτ' εἰ πρὸ τοὐμοῦ προύλαβες τὰ τῶνδ' ἔπη.
<soph. oc. 1142> βάρος γὰρ ἡμᾶς οὐδὲν ἐκ τούτων ἔχει.
<soph. oc. 1143> οὐ γὰρ λόγοισι τὸν βίον σπουδάζομεν
<soph. oc. 1144> λαμπρὸν ποεῖσθαι μᾶλλον ἢ τοῖς δρωμένοις.
<soph. oc. 1145> δείκνυμι δ': ὧν γὰρ ὤμος' οὐκ ἐψευσάμην
<soph. oc. 1146> οὐδέν σε, πρέσβυ: τάσδε γὰρ πάρειμ' ἄγων
<soph. oc. 1147> ζώσας, ἀκραιφνεῖς τῶν κατηπειλημένων.
<soph. oc. 1148> χὤπως μὲν ἁγὼν ᾑρέθη, τί δεῖ μάτην
<soph. oc. 1149> κομπεῖν, ἅ γ' εἴσει καὐτὸς ἐκ ταύταιν ξυνών;
<soph. oc. 1150> λόγος δ' ὃς ἐμπέπτωκεν ἀρτίως ἐμοὶ
<soph. oc. 1151> στείχοντι δεῦρο, συμβαλοῦ γνώμην, ἐπεὶ
<soph. oc. 1152> σμικρὸς μὲν εἰπεῖν, ἄξιος δὲ θαυμάσαι:
<soph. oc. 1153> πρᾶγος δ' ἀτίζειν οὐδὲν ἄνθρωπον χρεών.
<soph. oc. 1154> τί δ' ἔστι, τέκνον Αἰγέως; δίδασκέ με
<soph. oc. 1155> ὡς μὴ εἰδότ' αὐτὸν μηδὲν ὧν σὺ πυνθάνει.
<soph. oc. 1156> φασίν τιν' ἡμῖν ἄνδρα, σοὶ μὲν ἔμπολιν
<soph. oc. 1157> οὐκ ὄντα, συγγενῆ δέ, προσπεσόντα πως
<soph. oc. 1158> βωμῷ καθῆσθαι τῷ Ποσειδῶνος, παρ' ᾧ
<soph. oc. 1159> θύων ἔκυρον, ἡνίχ' ὡρμώμην ἐγώ.
<soph. oc. 1160> ποδαπόν; τί προσχρῄζοντα τῷ θακήματι:
<soph. oc. 1161> οὐκ οἶδα πλὴν ἕν: σοῦ γάρ, ὡς λέγουσί μοι,
<soph. oc. 1162> βραχύν τιν' αἰτεῖ μῦθον οὐκ ὄγκου πλέων.
<soph. oc. 1163> ποῖόν τιν'; οὐ γὰρ ἥδ' ἕδρα σμικροῦ λόγου.
<soph. oc. 1164> σοὶ φασὶν αὐτὸν ἐς λόγους ἐλθεῖν μόνον
<soph. oc. 1165> αἰτεῖν ἀπελθεῖν τ' ἀσφαλῶς τῆς δεῦρ' ὁδοῦ.
<soph. oc. 1166> τίς δῆτ' ἂν εἴη τήνδ' ὁ προσθακῶν ἕδραν;
<soph. oc. 1167> ὅρα κατ' ̓́Αργος εἴ τις ὑμὶν ἐγγενὴς
<soph. oc. 1168> ἔσθ', ὅστις ἄν σου τοῦτο προσχρῄζοι τυχεῖν.   ὦ φίλτατε, σχὲς οὗπερ εἶ.   τί δ' ἔστι σοι;   μή μου δεηθῇς.   πράγματος ποίου; λέγε.
<soph. oc. 1169> ἔξοιδ' ἀκούων τῶνδ' ὅς ἐσθ' ὁ προστάτης.
<soph. oc. 1170> καὶ τίς ποτ' ἐστὶν ὅν γ' ἐγὼ ψέξαιμί τι;
<soph. oc. 1171> παῖς οὑμός, ὦναξ, στυγνός, οὗ λόγων ἐγὼ
<soph. oc. 1172> ἄλγιστ' ἂν ἀνδρῶν ἐξανασχοίμην κλύων.
<soph. oc. 1175> τί δ'; οὐκ ἀκούειν ἔστι καὶ μὴ δρᾶν ἃ μὴ
<soph. oc. 1176> χρῄζεις; τί σοι τοῦτ' ἐστὶ λυπηρὸν κλύειν;
<soph. oc. 1177> ἔχθιστον, ὦναξ, φθέγμα τοῦθ' ἥκει πατρί:
<soph. oc. 1178> καὶ μή μ' ἀνάγκῃ προσβάλῃς τάδ' εἰκαθεῖν.
<soph. oc. 1179> ἀλλ' εἰ τὸ θάκημ' ἐξαναγκάζει, σκόπει
<soph. oc. 1180> μή σοι πρόνοι' ᾖ τοῦ θεοῦ φυλακτέα.
<soph. oc. 1181> πάτερ, πιθοῦ μοι, κεἰ νέα παραινέσω.
<soph. oc. 1182> τὸν ἄνδρ' ἔασον τόνδε τῇ θ' αὑτοῦ φρενὶ
<soph. oc. 1183> χάριν παρασχεῖν τῷ θεῷ θ' ἃ βούλεται,
<soph. oc. 1185> καὶ νῷν ὕπεικε τὸν κασίγνητον μολεῖν.
<soph. oc. 1186> οὐ γάρ σε, θάρσει, πρὸς βίαν παρασπάσει
<soph. oc. 1187> γνώμης, ἃ μή σοι συμφέροντα λέξεται.
<soph. oc. 1188> λόγων δ' ἀκοῦσαι τίς βλάβη; τά τοι κακῶς
<soph. oc. 1189> ηὑρημέν' ἔργα τῷ λόγῳ μηνύεται.
<soph. oc. 1190> ἔφυσας αὐτόν: ὥστε μηδὲ δρῶντά σε
<soph. oc. 1191> τὰ τῶν κακίστων δυσσεβέστατ', ὦ πάτερ,
<soph. oc. 1192> θέμις σέ γ' εἶναι κεῖνον ἀντιδρᾶν κακῶς.
<soph. oc. 1193> ἀλλ' ἔασον: εἰσὶ χἀτέροις γοναὶ κακαὶ
<soph. oc. 1194> καὶ θυμὸς ὀξύς, ἀλλὰ νουθετούμενοι
<soph. oc. 1195> φίλων ἐπῳδαῖς ἐξεπᾴδονται φύσιν.
<soph. oc. 1196> σὺ δ' εἰς ἐκεῖνα, μὴ τὰ νῦν, ἀποσκόπει
<soph. oc. 1197> πατρῷα καὶ μητρῷα πήμαθ' ἅπαθες:
<soph. oc. 1198> κἂν κεῖνα λεύσσῃς, οἶδ' ἐγώ, γνώσει κακοῦ
<soph. oc. 1199> θυμοῦ τελευτὴν ὡς κακὴ προσγίγνεται.
<soph. oc. 1200> ἔχεις γὰρ οὐχὶ βαιὰ τἀνθυμήματα,
<soph. oc. 1201> τῶν σῶν ἀδέρκτων ὀμμάτων τητώμενος.
<soph. oc. 1202> ἀλλ' ἡμὶν εἶκε: λιπαρεῖν γὰρ οὐ καλὸν
<soph. oc. 1203> δίκαια προσχρῄζουσιν, οὐδ' αὐτὸν μὲν εὖ
<soph. oc. 1204> πάσχειν, παθόντα δ' οὐκ ἐπίστασθαι τίνειν.
<soph. oc. 1205> τέκνον, βαρεῖαν ἡδονὴν νικᾶτέ με
<soph. oc. 1206> λέγοντες: ἔστω δ' οὖν ὅπως ὑμῖν φίλον.
<soph. oc. 1207> μόνον, ξέν', εἴπερ κεῖνος ὧδ' ἐλεύσεται,
<soph. oc. 1208> μηδεὶς κρατείτω τῆς ἐμῆς ψυχῆς ποτε.
<soph. oc. 1209> ἅπαξ τὰ τοιαῦτ', οὐχὶ δὶς χρῄζω κλύειν,
<soph. oc. 1210> ὦ πρέσβυ. κομπεῖν δ' οὐχὶ βούλομαι: σὺ δ' ὢν
<soph. oc. 1210> σῶς ἴσθ', ἐάν περ κἀμέ τις σῴζῃ θεῶν.
<soph. oc. 1211> ὅστις τοῦ πλέονος μέρους χρῄζει τοῦ μετρίου παρεὶς
<soph. oc. 1212> ζώειν, σκαιοσύναν φυλάσσων
<soph. oc. 1213> ἐν ἐμοὶ κατάδηλος ἔσται.
<soph. oc. 1215> ἐπεὶ πολλὰ μὲν αἱ μακραὶ ἁμέραι κατέθεντο δὴ
<soph. oc. 1216> λύπας ἐγγυτέρω, τὰ τέρποντα δ' οὐκ ἂν ἴδοις ὅπου,
<soph. oc. 1217> ὅταν τις ἐς πλέον πέσῃ
<soph. oc. 1220> τοῦ δέοντος: ὁ δ' ἐπίκουρος ἰσοτέλεστος,
<soph. oc. 1221> ̓́Αϊδος ὅτε μοῖρ' ἀνυμέναιος
<soph. oc. 1222> ἄλυρος ἄχορος ἀναπέφηνε,
<soph. oc. 1223> θάνατος ἐς τελευτάν.
<soph. oc. 1225> μὴ φῦναι τὸν ἅπαντα νικᾷ λόγον: τὸ δ', ἐπεὶ φανῇ,
<soph. oc. 1226> βῆναι κεῖθεν ὅθεν περ ἥκει,
<soph. oc. 1227> πολὺ δεύτερον, ὡς τάχιστα.
<soph. oc. 1230> ὡς εὖτ' ἂν τὸ νέον παρῇ κούφας ἀφροσύνας φέρον,
<soph. oc. 1231> τίς πλαγὰ πολύμοχθος ἔξω; τίς οὐ καμάτων ἔνι;
<soph. oc. 1232> φθόνος, στάσεις, ἔρις, μάχαι
<soph. oc. 1235> καὶ φόνοι: τό τε κατάμεμπτον ἐπιλέλογχε
<soph. oc. 1236> πύματον ἀκρατὲς ἀπροσόμιλον
<soph. oc. 1237> γῆρας ἄφιλον, ἵνα πρόπαντα
<soph. oc. 1238> κακὰ κακῶν ξυνοικεῖ.
<soph. oc. 1239> ἐν ᾧ τλάμων ὅδ', οὐκ ἐγὼ μόνος,
<soph. oc. 1240> πάντοθεν βόρειος ὥς τις
<soph. oc. 1241> ἀκτὰ κυματοπλὴξ χειμερία κλονεῖται,
<soph. oc. 1242> ὣς καὶ τόνδε κατ' ἄκρας
<soph. oc. 1243> δειναὶ κυματοαγεῖς
<soph. oc. 1244> ἆται κλονέουσιν ἀεὶ ξυνοῦσαι,
<soph. oc. 1245> αἱ μὲν ἀπ' ἀελίου δυσμᾶν,
<soph. oc. 1246> αἱ δ' ἀνατέλλοντος:
<soph. oc. 1247> αἱ δ' ἀνὰ μέσσαν ἀκτῖν',
<soph. oc. 1248> αἱ δ' ἐννυχιᾶν ἀπὸ ̔Ριπᾶν.
<soph. oc. 1249> καὶ μὴν ὅδ' ἡμῖν, ὡς ἔοικεν, ὁ ξένος
<soph. oc. 1250> ἀνδρῶν γε μοῦνος, ὦ πάτερ, δι' ὄμματος
<soph. oc. 1251> ἀστακτὶ λείβων δάκρυον ὧδ' ὁδοιπορεῖ.   τίς οὗτος;   ὅνπερ καὶ πάλαι κατείχομεν
<soph. oc. 1252> γνώμῃ, πάρεστι δεῦρο Πολυνείκης ὅδε.
<soph. oc. 1253> οἴμοι, τί δράσω; πότερα τἀμαυτοῦ κακὰ
<soph. oc. 1255> πρόσθεν δακρύσω, παῖδες, ἢ τὰ τοῦδ' ὁρῶν
<soph. oc. 1256> πατρὸς γέροντος; ὃς ξένης ἐπὶ χθονὸς
<soph. oc. 1257> σὺν σφῷν ἐφηύρηκ' ἐνθάδ' ἐκβεβλημένον
<soph. oc. 1258> ἐσθῆτι σὺν τοιᾷδε, τῆς ὁ δυσφιλὴς
<soph. oc. 1259> γέρων γέροντι συγκατῴκηκεν πίνος
<soph. oc. 1260> πλευρὰν μαραίνων, κρατὶ δ' ὀμματοστερεῖ
<soph. oc. 1261> κόμη δι' αὔρας ἀκτένιστος ᾄσσεται:
<soph. oc. 1262> ἀδελφὰ δ', ὡς ἔοικε, τούτοισιν φορεῖ
<soph. oc. 1263> τὰ τῆς ταλαίνης νηδύος θρεπτήρια.
<soph. oc. 1264> ἁγὼ πανώλης ὄψ' ἄγαν ἐκμανθάνω:
<soph. oc. 1265> καὶ μαρτυρῶ κάκιστος ἀνθρώπων τροφαῖς
<soph. oc. 1266> ταῖς σαῖσιν ἥκειν: τἀμὰ μὴ 'ξ ἄλλων πύθῃ.
<soph. oc. 1267> ἀλλ' ἔστι γὰρ καὶ Ζηνὶ σύνθακος θρόνων
<soph. oc. 1268> Αἰδὼς ἐπ' ἔργοις πᾶσι, καὶ πρὸς σοί, πάτερ,
<soph. oc. 1269> παρασταθήτω: τῶν γὰρ ἡμαρτημένων
<soph. oc. 1270> ἄκη μέν ἐστι, προσφορὰ δ' οὐκ ἔστ' ἔτι.
<soph. oc. 1271> τί σιγᾷς;
<soph. oc. 1272> φώνησον, ὦ πάτερ, τι: μή μ' ἀποστραφῇς.
<soph. oc. 1273> οὐδ' ἀνταμείβει μ' οὐδέν, ἀλλ' ἀτιμάσας
<soph. oc. 1274> πέμψεις ἄναυδος, οὐδ' ἃ μηνίεις φράσας;
<soph. oc. 1275> ὦ σπέρματ' ἀνδρὸς τοῦδ', ἐμαὶ δ' ὁμαίμονες,
<soph. oc. 1276> πειράσατ' ἀλλ' ὑμεῖς γε κινῆσαι πατρὸς
<soph. oc. 1277> τὸ δυσπρόσοιστον κἀπροσήγορον στόμα,
<soph. oc. 1278> ὡς μή μ' ἄτιμον, τοῦ θεοῦ γε προστάτην,
<soph. oc. 1279> οὕτως ἀφῇ με μηδὲν ἀντειπὼν ἔπος.
<soph. oc. 1280> λέγ', ὦ ταλαίπωρ', αὐτὸς ὧν χρείᾳ πάρει:
<soph. oc. 1281> τὰ πολλὰ γάρ τοι ῥήματ' ἢ τέρψαντά τι,
<soph. oc. 1282> ἢ δυσχεράναντ' ἢ κατοικτίσαντά πως,
<soph. oc. 1283> παρέσχε φωνὴν τοῖς ἀφωνήτοις τινά.
<soph. oc. 1284> ἀλλ' ἐξερῶ: καλῶς γὰρ ἐξηγεῖ σύ μοι:
<soph. oc. 1285> πρῶτον μὲν αὐτὸν τὸν θεὸν ποιούμενος
<soph. oc. 1286> ἀρωγόν, ἔνθεν μ' ὧδ' ἀνέστησεν μολεῖν
<soph. oc. 1287> ὁ τῆσδε τῆς γῆς κοίρανος, διδοὺς ἐμοὶ
<soph. oc. 1288> λέξαι τ' ἀκοῦσαί τ' ἀσφαλεῖ σὺν ἐξόδῳ.
<soph. oc. 1289> καὶ ταῦτ' ἀφ' ὑμῶν, ὧ ξένοι, βουλήσομαι
<soph. oc. 1290> καὶ ταῖνδ' ἀδελφαῖν καὶ πατρὸς κυρεῖν ἐμοί.
<soph. oc. 1291> ἃ δ' ἦλθον, ἤδη σοι θέλω λέξαι, πάτερ.
<soph. oc. 1292> γῆς ἐκ πατρῴας ἐξελήλαμαι φυγάς,
<soph. oc. 1293> τοῖς σοῖς πανάρχοις οὕνεκ' ἐνθακεῖν θρόνοις
<soph. oc. 1294> γονῇ πεφυκὼς ἠξίουν γεραίτερος.
<soph. oc. 1295> ἀνθ' ὧν μ' ̓Ετεοκλῆς, ὢν φύσει νεώτερος,
<soph. oc. 1296> γῆς ἐξέωσεν, οὔτε νικήσας λόγῳ
<soph. oc. 1297> οὔτ' εἰς ἔλεγχον χειρὸς οὐδ' ἔργου μολών,
<soph. oc. 1298> πόλιν δὲ πείσας. ὧν ἐγὼ μάλιστα μὲν
<soph. oc. 1299> τὴν σὴν ἐρινὺν αἰτίαν εἶναι λέγω.
<soph. oc. 1300> ἔπειτα κἀπὸ μάντεων ταύτῃ κλύω.
<soph. oc. 1301> ἐπεὶ γὰρ ἦλθον ̓́Αργος ἐς τὸ Δωρικόν,
<soph. oc. 1302> λαβὼν ̓́Αδραστον πενθερόν, ξυνωμότας
<soph. oc. 1303> ἔστης' ἐμαυτῷ γῆς ὅσοιπερ ̓Απίας
<soph. oc. 1304> πρῶτοι καλοῦνται καὶ τετίμηνται δόρει,
<soph. oc. 1305> ὅπως τὸν ἑπτάλογχον ἐς Θήβας στόλον
<soph. oc. 1306> ξὺν τοῖσδ' ἀγείρας ἢ θάνοιμι πανδίκως
<soph. oc. 1307> ἢ τοὺς τάδ' ἐκπράξαντας ἐκβάλοιμι γῆς.
<soph. oc. 1308> εἶεν: τί δῆτα νῦν ἀφιγμένος κυρῶ;
<soph. oc. 1309> σοὶ προστροπαίους, ὦ πάτερ, λιτὰς ἔχων
<soph. oc. 1310> αὐτός τ' ἐμαυτοῦ ξυμμάχων τε τῶν ἐμῶν,
<soph. oc. 1311> οἳ νῦν σὺν ἑπτὰ τάξεσιν σὺν ἑπτά τε
<soph. oc. 1312> λόγχαις τὸ Θήβης πέδιον ἀμφεστᾶσι πᾶν:
<soph. oc. 1313> οἷος δορυσσοῦς ̓Αμφιάρεως, τὰ πρῶτα μὲν
<soph. oc. 1314> δόρει κρατύνων, πρῶτα δ' οἰωνῶν ὁδοῖς:
<soph. oc. 1315> ὁ δεύτερος δ' Αἰτωλὸς Οἰνέως τόκος
<soph. oc. 1316> Τυδεύς. τρίτος δ' ̓Ετέοκλος, ̓Αργεῖος γεγώς:
<soph. oc. 1317> τέταρτον ̔Ιππομέδοντ' ἀπέστειλεν πατὴρ
<soph. oc. 1318> Ταλαός: ὁ πέμπτος δ' εὔχεται κατασκαφῇ
<soph. oc. 1319> Καπανεὺς τὸ Θήβης ἄστυ δῃώσειν πυρί:
<soph. oc. 1320> ἕκτος δὲ Παρθενοπαῖος ̓Αρκὰς ὄρνυται,
<soph. oc. 1321> ἐπώνυμος τῆς πρόσθεν ἀδμήτης χρόνῳ
<soph. oc. 1322> μητρὸς λοχευθείς, πιστὸς ̓Αταλάντης γόνος:
<soph. oc. 1323> ἐγὼ δὲ σός, κεἰ μὴ σός, ἀλλὰ τοῦ κακοῦ
<soph. oc. 1324> πότμου φυτευθείς, σός γέ τοι καλούμενος,
<soph. oc. 1325> ἄγω τὸν ̓́Αργους ἄφοβον ἐς Θήβας στρατόν.
<soph. oc. 1326> οἵ ς' ἀντὶ παίδων τῶνδε καὶ ψυχῆς, πάτερ,
<soph. oc. 1327> ἱκετεύομεν ξύμπαντες ἐξαιτούμενοι
<soph. oc. 1328> μῆνιν βαρεῖαν εἰκαθεῖν ὁρμωμένῳ
<soph. oc. 1329> τῷδ' ἀνδρὶ τοὐμοῦ πρὸς κασιγνήτου τίσιν,
<soph. oc. 1330> ὅς μ' ἐξέωσε κἀπεσύλησεν πάτρας.
<soph. oc. 1331> εἰ γάρ τι πιστόν ἐστιν ἐκ χρηστηρίων,
<soph. oc. 1332> οἷς ἂν σὺ προσθῇ, τοῖσδ' ἔφασκ' εἶναι κράτος.
<soph. oc. 1333> πρὸς νῦν σε κρηνῶν καὶ θεῶν ὁμογνίων
<soph. oc. 1334> αἰτῶ πιθέσθαι καὶ παρεικαθεῖν, ἐπεὶ
<soph. oc. 1335> πτωχοὶ μὲν ἡμεῖς καὶ ξένοι, ξένος δὲ σύ.
<soph. oc. 1336> ἄλλους δὲ θωπεύοντες οἰκοῦμεν σύ τε
<soph. oc. 1337> κἀγώ, τὸν αὐτὸν δαίμον' ἐξειληχότες.
<soph. oc. 1338> ὁ δ' ἐν δόμοις τύραννος, ὦ τάλας ἐγώ,
<soph. oc. 1339> κοινῇ καθ' ἡμῶν ἐγγελῶν ἁβρύνεται:
<soph. oc. 1340> ὅν, εἰ σὺ τἠμῇ ξυμπαραστήσει φρενί,
<soph. oc. 1341> βραχεῖ σὺν ὄγκῳ καὶ χρόνῳ διασκεδῶ.
<soph. oc. 1342> ὥστ' ἐν δόμοισι τοῖσι σοῖς στήσω ς' ἄγων.
<soph. oc. 1343> στήσω δ' ἐμαυτόν, κεῖνον ἐκβαλὼν βίᾳ.
<soph. oc. 1344> καὶ ταῦτα σοῦ μὲν ξυνθέλοντος ἔστι μοι
<soph. oc. 1345> κομπεῖν, ἄνευ σοῦ δ' οὐδὲ σωθῆναι σθένω.
<soph. oc. 1346> τὸν ἄνδρα τοῦ πέμψαντος οὕνεκ', Οἰδίπους
<soph. oc. 1347> εἰπὼν ὁποῖα ξύμφορ' ἔκπεμψαι πάλιν.
<soph. oc. 1348> ἀλλ' εἰ μέν, ἄνδρες, τῆσδε δημοῦχοι χθονός
<soph. oc. 1349> μὴ 'τύγχαν' αὐτὸν δεῦρο προσπέμψας ἐμοὶ
<soph. oc. 1350> Θησεύς, δικαιῶν ὥστ' ἐμοῦ κλύειν λόγους,
<soph. oc. 1351> οὔ τἄν ποτ' ὀμφῆς τῆς ἐμῆς ἐπῄσθετο:
<soph. oc. 1352> νῦν δ' ἀξιωθεὶς εἶσι κἀκούσας γ' ἐμοῦ
<soph. oc. 1353> τοιαῦθ' ἃ τὸν τοῦδ' οὔ ποτ' εὐφρανεῖ βίον:
<soph. oc. 1354> ὅς γ', ὦ κάκιστε, σκῆπτρα καὶ θρόνους ἔχων,
<soph. oc. 1355> ἃ νῦν ὁ σὸς ξύναιμος ἐν Θήβαις ἔχει,
<soph. oc. 1356> τὸν αὐτὸς αὑτοῦ πατέρα τόνδ' ἀπήλασας
<soph. oc. 1357> κἄθηκας ἄπολιν καὶ στολὰς ταύτας φορεῖν,
<soph. oc. 1358> ἃς νῦν δακρύεις εἰσορῶν, ὅτ' ἐν πόνῳ
<soph. oc. 1359> ταὐτῷ βεβηκὼς τυγχάνεις κακῶν ἐμοί.
<soph. oc. 1360> οὐ κλαυστὰ δ' ἐστίν, ἀλλ' ἐμοὶ μὲν οἰστέα
<soph. oc. 1361> τάδ', ἕωσπερ ἂν ζῶ, σοῦ φονέως μεμνημένος:
<soph. oc. 1362> σὺ γάρ με μόχθῳ τῷδ' ἔθηκας ἔντροφον,
<soph. oc. 1363> σύ μ' ἐξέωσας, ἐκ σέθεν δ' ἀλώμενος
<soph. oc. 1364> ἄλλους ἐπαιτῶ τὸν καθ' ἡμέραν βίον.
<soph. oc. 1365> εἰ δ' ἐξέφυσα τάσδε μὴ 'μαυτῷ τροφοὺς
<soph. oc. 1366> τὰς παῖδας, ἦ τἂν οὐκ ἂν ἦ, τὸ σὸν μέρος:
<soph. oc. 1367> νῦν δ' αἵδε μ' ἐκσῴζουσιν, αἵδ' ἐμαὶ τροφοί,
<soph. oc. 1368> αἵδ' ἄνδρες, οὐ γυναῖκες, εἰς τὸ συμπονεῖν:
<soph. oc. 1369> ὑμεῖς δ' ἀπ' ἄλλου κοὐκ ἐμοῦ πεφύκατον.
<soph. oc. 1370> τοιγάρ ς' ὁ δαίμων εἰσορᾷ μὲν οὔ τί πω
<soph. oc. 1371> ὡς αὐτίκ', εἴπερ οἵδε κινοῦνται λόχοι
<soph. oc. 1372> πρὸς ἄστυ Θήβης. οὐ γὰρ ἔσθ' ὅπως πόλιν
<soph. oc. 1373> κείνην ἐρείψεις, ἀλλὰ πρόσθεν αἵματι
<soph. oc. 1374> πεσεῖ μιανθεὶς χὼ σύναιμος ἐξ ἴσου.
<soph. oc. 1375> τοιάσδ' ἀρὰς σφῷν πρόσθε τ' ἐξανῆκ' ἐγὼ
<soph. oc. 1376> νῦν τ' ἀνακαλοῦμαι ξυμμάχους ἐλθεῖν ἐμοί,
<soph. oc. 1377> ἵν' ἀξιῶτον τοὺς φυτεύσαντας σέβειν
<soph. oc. 1378> καὶ μὴ 'ξατιμάζητον, εἰ τυφλοῦ πατρὸς
<soph. oc. 1379> τοιώδ' ἐφύτην: αἵδε γὰρ τάδ' οὐκ ἔδρων.
<soph. oc. 1380> τοιγὰρ τὸ σὸν θάκημα καὶ τοὺς σοὺς θρόνους
<soph. oc. 1381> κρατοῦσιν, εἴπερ ἐστὶν ἡ παλαίφατος
<soph. oc. 1382> Δίκη ξύνεδρος Ζηνὸς ἀρχαίοις νόμοις.
<soph. oc. 1383> σὺ δ' ἔρρ' ἀπόπτυστός τε κἀπάτωρ ἐμοῦ,
<soph. oc. 1384> κακῶν κάκιστε, τάσδε συλλαβὼν ἀράς,
<soph. oc. 1385> ἅς σοι καλοῦμαι, μήτε γῆς ἐμφυλίου
<soph. oc. 1386> δόρει κρατῆσαι μήτε νοστῆσαί ποτε
<soph. oc. 1387> τὸ κοῖλον ̓́Αργος, ἀλλὰ συγγενεῖ χερὶ
<soph. oc. 1388> θανεῖν κτανεῖν θ' ὑφ' οὗπερ ἐξελήλασαι.
<soph. oc. 1389> τοιαῦτ' ἀρῶμαι καὶ καλῶ τὸ Ταρτάρου
<soph. oc. 1390> στυγνὸν πατρῷον ἔρεβος, ὥς ς' ἀποικίσῃ,
<soph. oc. 1391> καλῶ δὲ τάσδε δαίμονας, καλῶ δ' ̓́Αρη
<soph. oc. 1392> τὸν σφῷν τὸ δεινὸν μῖσος ἐμβεβληκότα.
<soph. oc. 1393> καὶ ταῦτ' ἀκούσας στεῖχε, κἀξάγγελλ' ἰὼν
<soph. oc. 1394> καὶ πᾶσι Καδμείοισι τοῖς σαυτοῦ θ' ἅμα
<soph. oc. 1395> πιστοῖσι συμμάχοισιν, οὕνεκ' Οἰδίπους
<soph. oc. 1396> τοιαῦτ' ἔνειμε παισὶ τοῖς αὑτοῦ γέρα.
<soph. oc. 1397> Πολύνεικες, οὔτε ταῖς παρελθούσαις ὁδοῖς
<soph. oc. 1398> ξυνήδομαί σοι, νῦν τ' ἴθ' ὡς τάχος πάλιν.
<soph. oc. 1399> οἴμοι κελεύθου τῆς τ' ἐμῆς δυσπραξίας,
<soph. oc. 1400> οἴμοι δ' ἑταίρων: οἷον ἆρ' ὁδοῦ τέλος
<soph. oc. 1401> ̓́Αργους ἀφωρμήθημεν, ὦ τάλας ἐγώ,
<soph. oc. 1402> τοιοῦτον οἷον οὐδὲ φωνῆσαί τινι
<soph. oc. 1403> ἔξεσθ' ἑταίρων, οὐδ' ἀποστρέψαι πάλιν,
<soph. oc. 1404> ἀλλ' ὄντ' ἄναυδον τῇδε συγκῦρσαι τύχῃ.
<soph. oc. 1405> ὦ τοῦδ' ὅμαιμοι παῖδες, ἀλλ' ὑμεῖς, ἐπεὶ
<soph. oc. 1406> τὰ σκληρὰ πατρὸς κλύετε ταῦτ' ἀρωμένου,
<soph. oc. 1407> μή τοί με πρὸς θεῶν σφώ γ', ἐὰν αἱ τοῦδ' ἀραὶ
<soph. oc. 1408> πατρὸς τελῶνται καί τις ὑμῖν ἐς δόμους
<soph. oc. 1409> νόστος γένηται, μή μ' ἀτιμάσητέ γε,
<soph. oc. 1410> ἀλλ' ἐν τάφοισι θέσθε κἀν κτερίσμασιν.
<soph. oc. 1411> καὶ σφῷν ὁ νῦν ἔπαινος, ὃν κομίζετον
<soph. oc. 1412> τοῦδ', ἀνδρὸς οἷς πονεῖτον, οὐκ ἐλάσσονα
<soph. oc. 1413> ἔτ' ἄλλον οἴσει τῆς ἐμῆς ὑπουργίας.
<soph. oc. 1414> Πολύνεικες, ἱκετεύω σε πεισθῆναί τί μοι.
<soph. oc. 1415> ὦ φιλτάτη, τὸ ποῖον, ̓Αντιγόνη; λέγε.
<soph. oc. 1416> στρέψαι στράτευμ' ἐς ̓́Αργος ὡς τάχιστά γε,
<soph. oc. 1417> καὶ μὴ σέ τ' αὐτὸν καὶ πόλιν διεργάσῃ.
<soph. oc. 1418> ἀλλ' οὐχ οἷόν τε: πῶς γὰρ αὖθις ἂν πάλιν
<soph. oc. 1419> στράτευμ' ἄγοιμι ταὐτόν. εἰσάπαξ τρέσας;
<soph. oc. 1420> τί δ' αὖθις, ὦ παῖ, δεῖ σε θυμοῦσθαι; τί σοι
<soph. oc. 1421> πάτραν κατασκάψαντι κέρδος ἔρχεται;
<soph. oc. 1422> αἰσχρὸν τὸ φεύγειν καὶ τὸ πρεσβεύοντ' ἐμὲ
<soph. oc. 1423> οὕτω γελᾶσθαι τοῦ κασιγνήτου πάρα.
<soph. oc. 1424> ὁρᾷς τὰ τοῦδ' οὖν ὡς ἐς ὀρθὸν ἐκφέρει
<soph. oc. 1425> μαντεύμαθ', ὃς σφῷν θάνατον ἐξ ἀμφοῖν θροεῖ;
<soph. oc. 1426> χρῄζει γάρ: ἡμῖν δ' οὐχὶ συγχωρητέα.
<soph. oc. 1427> οἴμοι τάλαινα: τίς δὲ τολμήσει κλύων
<soph. oc. 1428> τὰ τοῦδ' ἕπεσθαι τἀνδρός, οἷ' ἐθέσπισεν;
<soph. oc. 1429> οὐκ ἀγγελοῦμεν φλαῦρ': ἐπεὶ στρατηλάτου
<soph. oc. 1430> χρηστοῦ τὰ κρείσσω μηδὲ τἀνδεᾶ λέγειν.
<soph. oc. 1431> οὕτως ἄρ', ὦ παῖ, ταῦτά σοι δεδογμένα;
<soph. oc. 1432> καὶ μή μ' ἐπίσχῃς γ': ἀλλ' ἐμοὶ μὲν ἥδ' ὁδὸς
<soph. oc. 1433> ἔσται μέλουσα δύσποτμός τε καὶ κακὴ
<soph. oc. 1434> πρὸς τοῦδε πατρὸς τῶν τε τοῦδ' ἐρινύων:
<soph. oc. 1435> σφῷν δ' εὖ διδοίη Ζεύς, τάδ' εἰ θανόντι μοι
<soph. oc. 1436> τελεῖτ', ἐπεὶ οὔ μοι ζῶντί γ' αὖθις ἕξετον.
<soph. oc. 1437> μέθεσθε δ' ἤδη χαίρετόν τ': οὐ γάρ μ' ἔτι βλέποντ' ἐσόψεσθ' αὖθις.   ὦ τάλαιν' ἐγώ.   μή τοί μ' ὀδύρου.   καὶ τίς ἄν ς' ὁρμώμενον
<soph. oc. 1440> εἰς προὖπτον ̔́Αιδην οὐ καταστένοι, κάσι;   εἰ χρή, θανοῦμαι.   μὴ σύ γ', ἀλλ' ἐμοὶ πιθοῦ.   μὴ πεῖθ' ἃ μὴ δεῖ.   δυστάλαινά τἄρ' ἐγώ, εἴ σου στερηθῶ.   ταῦτα δ' ἐν τῷ δαίμονι
<soph. oc. 1441> καὶ τῇδε φῦναι χἀτέρᾳ. σφὼ δ' οὖν ἐγὼ
<soph. oc. 1445> θεοῖς ἀρῶμαι μή ποτ' ἀντῆσαι κακῶν:
<soph. oc. 1446> ἀνάξιαι γὰρ πᾶσίν ἐστε δυστυχεῖν.
<soph. oc. 1447> νέα τάδε νεόθεν ἦλθέ μοι
<soph. oc. 1448> κακὰ βαρύποτμὰ παρ' ἀλαοῦ ξένου,
<soph. oc. 1450> εἴ τι μοῖρα μὴ κιγχάνει.
<soph. oc. 1451> μάταν γὰρ οὐδὲν ἀξίωμα δαιμόνων ἔχω φράσαι.
<soph. oc. 1452> ὁρᾷ ὁρᾷ ταῦτ' ἀεὶ χρόνος, τρέχων μὲν ἕτερα,
<soph. oc. 1455> τὰ δὲ παρ' ἦμαρ αὖθις αὔξων ἄνω.
<soph. oc. 1456> ἔκτυπεν αἰθήρ, ὦ Ζεῦ.
<soph. oc. 1457> ὦ τέκνα τέκνα, πῶς ἄν, εἴ τις ἔντοπος,
<soph. oc. 1458> τὸν πάντ' ἄριστον δεῦρο Θησέα πόροι;
<soph. oc. 1459> πάτερ, τί δ' ἐστὶ τἀξίωμ' ἐφ' ᾧ καλεῖς;
<soph. oc. 1460> Διὸς πτερωτὸς ἥδε μ' αὐτίκ' ἄξεται
<soph. oc. 1461> βροντὴ πρὸς ̔́Αιδην: ἀλλὰ πέμψαθ' ὡς τάχος.
<soph. oc. 1462> μέγας, ἴδε, μάλ' ὅδ' ἐρείπεται
<soph. oc. 1463> κτύπος ἄφατος διόβολος: ἐς δ' ἄκραν
<soph. oc. 1465> δεῖμ' ὑπῆλθε κρατὸς φόβαν.
<soph. oc. 1466> ἔπτηξα θυμόν: οὐρανία γὰρ ἀστραπὴ φλέγει πάλιν.
<soph. oc. 1467> τί μὰν ἀφήσει τέλος; δέδοικα δ': οὐ γὰρ ἅλιον
<soph. oc. 1470> ἀφορμᾷ ποτ', οὐκ ἄνευ ξυμφορᾶς.
<soph. oc. 1471> ὦ μέγας αἰθήρ, ὦ Ζεῦ.
<soph. oc. 1472> ὦ παῖδες, ἥκει τῷδ' ἐπ' ἀνδρὶ θέσφατος
<soph. oc. 1473> βίου τελευτὴ κοὐκέτ' ἔστ' ἀποστροφή.
<soph. oc. 1474> πῶς οἶσθα; τῷ δὲ τοῦτο συμβαλὼν ἔχεις;
<soph. oc. 1475> καλῶς κάτοιδ': ἀλλ' ὡς τάχιστά μοι μολὼν
<soph. oc. 1476> ἄνακτα χώρας τῆσδέ τις πορευσάτω.
<soph. oc. 1477> ἔα ἔα, ἰδοὺ μάλ' αὖθις ἀμφίσταται διαπρύσιος ὄτοβος.
<soph. oc. 1480> ἵλαος, ὦ δαίμων, ἵλαος εἴ τι γᾷ
<soph. oc. 1481> ματέρι τυγχάνεις ἀφεγγὲς φέρων.
<soph. oc. 1482> ἐναισίου δὲ σοῦ τύχοιμι, μηδ' ἄλαστον ἄνδρ' ἰδὼν
<soph. oc. 1483> ἀκερδῆ χάριν μετάσχοιμί πως. Ζεῦ ἄνα σοὶ φωνῶ.
<soph. oc. 1486> ἆρ' ἐγγὺς ἁνήρ; ἆρ' ἔτ' ἐμψύχου, τέκνα,
<soph. oc. 1487> κιχήσεταί μου καὶ κατορθοῦντος φρένα;
<soph. oc. 1488> τί δ' ἂν θέλοις τὸ πιστὸν ἐμφῦναι φρενί;
<soph. oc. 1489> ἀνθ' ὧν ἔπασχον εὖ, τελεσφόρον χάριν
<soph. oc. 1490> δοῦναί σφιν, ἥνπερ τυγχάνων ὑπεσχόμην.
<soph. oc. 1491> ἰὼ ἰὼ παῖ, βᾶθι βᾶθ', εἴτ' ἄκρα,
<soph. oc. 1492> περὶ γύαλ' ἐναλίῳ Ποσειδωνίῳ θεῷ, τυγχάνεις
<soph. oc. 1493> βούθυτον ἑστίαν ἁγίζων, ἱκοῦ.
<soph. oc. 1494> ὁ γὰρ ξένος σε καὶ πόλισμα καὶ φίλους ἐπαξιοῖ
<soph. oc. 1495> δικαίαν χάριν παρασχεῖν παθών.
<soph. oc. 1496> σπεῦσον ἄϊσς', ὦναξ.
<soph. oc. 1500> τίς αὖ παρ' ὑμῶν κοινὸς ἠχεῖται κτύπος,
<soph. oc. 1501> σαφὴς μὲν ἀστῶν, ἐμφανὴς δὲ τοῦ ξένου;
<soph. oc. 1502> μή τις Διὸς κεραυνὸς ἤ τις ὀμβρία
<soph. oc. 1503> χάλαζ' ἐπιρράξασα; πάντα γὰρ θεοῦ
<soph. oc. 1504> τοιαῦτα χειμάζοντος εἰκάσαι πάρα.
<soph. oc. 1505> ἄναξ, ποθοῦντι προυφάνης, καί σοι θεῶν
<soph. oc. 1506> τύχην τις ἐσθλὴν τῆσδ' ἔθηκε τῆς ὁδοῦ.
<soph. oc. 1507> τί δ' ἐστίν, ὦ παῖ Λαί̈ου, νέορτον αὖ;
<soph. oc. 1508> ῥοπὴ βίου μοι: καί ς' ἅπερ ξυνῄνεσα
<soph. oc. 1509> θέλω πόλιν τε τήνδε μὴ ψεύσας θανεῖν.
<soph. oc. 1510> τῷ δ' ἐκπέπεισαι τοῦ μόρου τεκμηρίῳ;
<soph. oc. 1511> αὐτοὶ θεοὶ κήρυκες ἀγγέλλουσί μοι,
<soph. oc. 1512> ψεύδοντες οὐδὲν σῆμα τῶν προκειμένων.
<soph. oc. 1513> πῶς εἶπας, ὦ γεραιέ, δηλοῦσθαι τάδε;
<soph. oc. 1514> αἱ πολλὰ βρονταὶ διατελεῖς τὰ πολλά τε
<soph. oc. 1515> στράψαντα χειρὸς τῆς ἀνικήτου βέλη.
<soph. oc. 1516> πείθεις με: πολλὰ γάρ σε θεσπίζονθ' ὁρῶ
<soph. oc. 1517> κοὐ ψευδόφημα: χὤ τι χρὴ ποιεῖν λέγε.
<soph. oc. 1518> ἐγὼ διδάξω, τέκνον Αἰγέως, ἅ σοι
<soph. oc. 1519> γήρως ἄλυπα τῇδε κείσεται πόλει.
<soph. oc. 1520> χῶρον μὲν αὐτὸς αὐτίκ' ἐξηγήσομαι,
<soph. oc. 1521> ἄθικτος ἡγητῆρος, οὗ με χρὴ θανεῖν.
<soph. oc. 1522> τοῦτον δὲ φράζε μή ποτ' ἀνθρώπων τινί,
<soph. oc. 1523> μήθ' οὗ κέκευθε μήτ' ἐν οἷς κεῖται τόποις:
<soph. oc. 1524> ὥς σοι πρὸ πολλῶν ἀσπίδων ἀλκὴν ὅδε
<soph. oc. 1525> δορός τ' ἐπακτοῦ γειτονῶν ἀεὶ τιθῇ.
<soph. oc. 1526> ἃ δ' ἐξάγιστα μηδὲ κινεῖται λόγῳ,
<soph. oc. 1527> αὐτὸς μαθήσει, κεῖς' ὅταν μόλῃς μόνος:
<soph. oc. 1528> ὡς οὔτ' ἂν ἀστῶν τῶνδ' ἂν ἐξείποιμί τῳ
<soph. oc. 1529> οὔτ' ἂν τέκνοισι τοῖς ἐμοῖς, στέργων ὅμως.
<soph. oc. 1530> ἀλλ' αὐτὸς αἰεὶ σῷζε, χὤταν εἰς τέλος
<soph. oc. 1531> τοῦ ζῆν ἀφικνῇ, τῷ προφερτάτῳ μόνῳ
<soph. oc. 1532> σήμαιν', ὁ δ' αἰεὶ τὠπιόντι δεικνύτω.
<soph. oc. 1533> χοὔτως ἀδῇον τήνδ' ἐνοικήσεις πόλιν
<soph. oc. 1534> σπαρτῶν ἀπ' ἀνδρῶν: αἱ δὲ μυρίαι πόλεις,
<soph. oc. 1535> κἂν εὖ τις οἰκῇ, ῥᾳδίως καθύβρισαν.
<soph. oc. 1536> θεοὶ γὰρ εὖ μέν, ὀψὲ δ' εἰσορῶς', ὅταν
<soph. oc. 1537> τὰ θεῖ' ἀφείς τις εἰς τὸ μαίνεσθαι τραπῇ:
<soph. oc. 1538> ὃ μὴ σύ, τέκνον Αἰγέως, βούλου παθεῖν.
<soph. oc. 1539> τὰ μὲν τοιαῦτ' οὖν εἰδότ' ἐκδιδάσκομεν.
<soph. oc. 1540> χῶρον δ', ἐπείγει γάρ με τοὐκ θεοῦ παρόν,
<soph. oc. 1541> στείχωμεν ἤδη μηδ' ἔτ' ἐντρεπώμεθα.
<soph. oc. 1542> ὦ παῖδες, ὧδ' ἕπεσθ': ἐγὼ γὰρ ἡγεμὼν
<soph. oc. 1543> σφῷν αὖ πέφασμαι καινός, ὥσπερ σφὼ πατρί.
<soph. oc. 1544> χωρεῖτε καὶ μὴ ψαύετ', ἀλλ' ἐᾶτέ με
<soph. oc. 1545> αὐτὸν τὸν ἱερὸν τύμβον ἐξευρεῖν, ἵνα
<soph. oc. 1546> μοῖρ' ἀνδρὶ τῷδε τῇδε κρυφθῆναι χθονί.
<soph. oc. 1547> τῇδ' ὧδε, τῇδε βᾶτε: τῇδε γάρ μ' ἄγει
<soph. oc. 1548> ̔Ερμῆς ὁ πομπὸς ἥ τε νερτέρα θεός.
<soph. oc. 1549> ὦ φῶς ἀφεγγές, πρόσθε πού ποτ' ἦσθ' ἐμόν,
<soph. oc. 1550> νῦν δ' ἔσχατόν σου τοὐμὸν ἅπτεται δέμας.
<soph. oc. 1551> ἤδη γὰρ ἕρπω τὸν τελευταῖον βίον
<soph. oc. 1552> κρύψων παρ' ̔́Αιδην. ἀλλά, φίλτατε ξένων,
<soph. oc. 1553> αὐτός τε χώρα θ' ἥδε πρόσπολοί τε σοὶ
<soph. oc. 1554> εὐδαίμονες γένοισθε, κἀπ' εὐπραξίᾳ
<soph. oc. 1555> μέμνησθέ μου θανόντος εὐτυχεῖς ἀεί.
<soph. oc. 1556> εἰ θέμις ἐστί μοι τὰν ἀφανῆ θεὸν
<soph. oc. 1557> καὶ σὲ λιταῖς σεβίζειν,
<soph. oc. 1558> ἐννυχίων ἄναξ,
<soph. oc. 1560> Αἰδωνεῦ Αἰδωνεῦ, λίσσωμαι
<soph. oc. 1561> ἄπονα μήτ' ἐπὶ βαρυαχεῖ
<soph. oc. 1562> ξένον ἐξανύσαι
<soph. oc. 1563> μόρῳ τὰν παγκευθῆ κάτω
<soph. oc. 1564> νεκρῶν πλάκα καὶ Στύγιον δόμον.
<soph. oc. 1565> πολλῶν γὰρ ἂν καὶ μάταν
<soph. oc. 1566> πημάτων ἱκνουμένων
<soph. oc. 1567> πάλιν σφε δαίμων δίκαιος αὔξοι.
<soph. oc. 1568> ὦ χθόνιαι θεαὶ σῶμά τ' ἀνικάτου
<soph. oc. 1569> θηρός, ὃν ἐν πύλαισι
<soph. oc. 1570> ταῖσι πολυξένοις
<soph. oc. 1571> εὐνᾶσθαι κνυζεῖσθαί τ' ἐξ ἄντρων
<soph. oc. 1572> ἀδάματον φύλακα παρ' ̔Αίδᾳ
<soph. oc. 1573> λόγος αἰὲν ἔχει:
<soph. oc. 1574> τόν, ὦ Γᾶς παῖ καὶ Ταρτάρου,
<soph. oc. 1575> κατεύχομαι ἐν καθαρῷ βῆναι
<soph. oc. 1576> ὁρμωμένῳ νερτέρας
<soph. oc. 1577> τῷ ξένῳ νεκρῶν πλάκας:
<soph. oc. 1578> σέ τοι κικλήσκω τὸν αἰένυπνον.
<soph. oc. 1579> ἄνδρες πολῖται, ξυντομωτάτως, μὲν ἂν
<soph. oc. 1580> τύχοιμι λέξας Οἰδίπουν ὀλωλότα:
<soph. oc. 1581> ἃ δ' ἦν τὰ πραχθέντ', οὔθ' ὁ μῦθος ἐν βραχεῖ
<soph. oc. 1582> φράσαι πάρεστιν οὔτε τἄργ' ὅς' ἦν ἐκεῖ.   ὄλωλε γὰρ δύστηνος;   ὡς λελοιπότα
<soph. oc. 1583> κεῖνον τὸν ἀεὶ βίοτον ἐξεπίστασο.
<soph. oc. 1585> πῶς; ἆρα θείᾳ κἀπόνῳ τάλας τύχῃ;
<soph. oc. 1586> ταῦτ' ἐστὶν ἤδη κἀποθαυμάσαι πρέπον.
<soph. oc. 1587> ὡς μὲν γὰρ ἐνθένδ' εἷρπε, καὶ σύ που παρὼν
<soph. oc. 1588> ἔξοισθ', ὑφηγητῆρος οὐδενὸς φίλων,
<soph. oc. 1589> ἀλλ' αὐτὸς ἡμῖν πᾶσιν ἐξηγούμενος.
<soph. oc. 1590> ἐπεὶ δ' ἀφῖκτο τὸν καταρράκτην ὀδὸν
<soph. oc. 1591> χαλκοῖς βάθροισι γῆθεν ἐρριζωμένον,
<soph. oc. 1592> ἔστη κελεύθων ἐν πολυσχίστων μιᾷ,
<soph. oc. 1593> κοίλου πέλας κρατῆρος, οὗ τὰ Θησέως
<soph. oc. 1594> Περίθου τε κεῖται πίστ' ἀεὶ ξυνθήματα.
<soph. oc. 1595> ἀφ' οὗ μέσος στὰς τοῦ τε Θορικίου πέτρου
<soph. oc. 1596> κοίλης τ' ἀχέρδου κἀπὸ λαί̈νου τάφου,
<soph. oc. 1597> καθέζετ': εἶτ' ἔλυσε δυσπινεῖς στολάς.
<soph. oc. 1598> κἄπειτ' ἀύ̈σας παῖδας ἠνώγει ῥυτῶν
<soph. oc. 1599> ὑδάτων ἐνεγκεῖν λουτρὰ καὶ χοάς ποθεν:
<soph. oc. 1600> τὼ δ' εὐχλόου Δήμητρος εἰς προσόψιον
<soph. oc. 1601> πάγον μολοῦσαι τάσδ' ἐπιστολὰς πατρὶ
<soph. oc. 1602> ταχεῖ 'πόρευσαν σῦν χρόνῳ, λουτροῖς τέ νιν
<soph. oc. 1603> ἐσθῆτί τ' ἐξήσκησαν ᾗ νομίζεται.
<soph. oc. 1604> ἐπεὶ δὲ παντὸς εἶχε δρῶντος ἡδονὴν
<soph. oc. 1605> κοὐκ ἦν ἔτ' οὐδὲν ἀργὸν ὧν ἐφίετο,
<soph. oc. 1606> κτύπησε μὲν Ζεὺς χθόνιος αἱ δὲ παρθένοι
<soph. oc. 1607> ῥίγησαν, ὡς ἤκουσαν: ἐς δὲ γούνατα
<soph. oc. 1608> πατρὸς πεσοῦσαι 'κλαιον οὐδ' ἀνίεσαν
<soph. oc. 1609> στέρνων ἀραγμοὺς οὐδὲ παμμήκεις γόους.
<soph. oc. 1610> ὁ δ' ὡς ἀκούει φθόγγον ἐξαίφνης πικρόν,
<soph. oc. 1611> πτύξας ἐπ' αὐταῖς χεῖρας εἶπεν: ὦ τέκνα,
<soph. oc. 1612> οὐκ ἔστ' ἔθ' ὑμῖν τῇδ' ἐν ἡμέρᾳ πατήρ.
<soph. oc. 1613> ὄλωλε γὰρ δὴ πάντα τἀμά, κοὐκέτι
<soph. oc. 1614> τὴν δυσπόνητον ἕξετ' ἀμφ' ἐμοὶ τροφήν:
<soph. oc. 1615> σκληρὰν μέν, οἶδα, παῖδες: ἀλλ' ἓν γὰρ μόνον
<soph. oc. 1616> τὰ πάντα λύει ταῦτ' ἔπος μοχθήματα.
<soph. oc. 1617> τὸ γὰρ φιλεῖν οὐκ ἔστιν ἐξ ὅτου πλέον
<soph. oc. 1618> ἢ τοῦδε τἀνδρὸς ἔσχεθ', οὗ τητώμεναι
<soph. oc. 1619> τὸ λοιπὸν ἤδη τὸν βίον διάζετον.
<soph. oc. 1620> τοιαῦτ' ἐπ' ἀλλήλοισιν ἀμφικείμενοι
<soph. oc. 1621> λύγδην ἔκλαιον πάντες. ὡς δὲ πρὸς τέλος
<soph. oc. 1622> γόων ἀφίκοντ' οὐδ' ἔτ' ὠρώρει βοή,
<soph. oc. 1623> ἦν μὲν σιωπή: φθέγμα δ' ἐξαίφνης τινὸς
<soph. oc. 1624> θώϋξεν αὐτόν, ὥστε πάντας ὀρθίας
<soph. oc. 1625> στῆσαι φόβῳ δείσαντας ἐξαίφνης τρίχας,
<soph. oc. 1626> καλεῖ γὰρ αὐτὸν πολλὰ πολλαχῇ θεός:
<soph. oc. 1627> ὦ οὗτος οὗτος, Οἰδίπους, τί μέλλομεν
<soph. oc. 1628> χωρεῖν; πάλαι δὴ τἀπὸ σοῦ βραδύνεται.
<soph. oc. 1629> ὁ δ' ὡς ἐπῄσθετ' ἐκ θεοῦ καλούμενος,
<soph. oc. 1630> αὐδᾷ μολεῖν οἱ γῆς ἄνακτα Θησέα.
<soph. oc. 1631> κἀπεὶ προσῆλθεν, εἶπεν: ὦ φίλον κάρα,
<soph. oc. 1632> δός μοι χερὸς σῆς πίστιν ὁρκίαν τέκνοις,
<soph. oc. 1633> ὑμεῖς τε, παῖδες, τῷδε: καὶ καταίνεσον
<soph. oc. 1634> μήποτε προδώσειν τάσδ' ἑκών, τελεῖν δ' ὅς' ἂν
<soph. oc. 1635> μέλλῃς φρονῶν εὖ ξυμφέροντ' αὐτοῖς ἀεί.
<soph. oc. 1636> ὁ δ', ὡς ἀνὴρ γενναῖος, οὐκ οἴκτου μέτα
<soph. oc. 1637> κατῄνεσεν τάδ' ὅρκιος δράσειν ξένῳ.
<soph. oc. 1638> ὅπως δὲ ταῦτ' ἔδρασεν, εὐθὺς Οἰδίπους
<soph. oc. 1639> ψαύσας ἀμαυραῖς χερσὶν ὧν παίδων λέγει:
<soph. oc. 1640> ὦ παῖδε, τλάσας χρὴ τὸ γενναῖον φρενὶ
<soph. oc. 1641> χωρεῖν τόπων ἐκ τῶνδε, μηδ' ἃ μὴ θέμις
<soph. oc. 1642> λεύσσειν δικαιοῦν μηδὲ φωνούντων κλύειν,
<soph. oc. 1643> ἀλλ' ἕρπεθ' ὡς τάχιστα: πλὴν ὁ κύριος
<soph. oc. 1644> Θησεὺς παρέστω μανθάνων τὰ δρώμενα.
<soph. oc. 1645> τοσαῦτα φωνήσαντος εἰσηκούσαμεν
<soph. oc. 1646> ξύμπαντες: ἀστακτὶ δὲ σὺν ταῖς παρθένοις
<soph. oc. 1647> στένοντες ὡμαρτοῦμεν. ὡς δ' ἀπήλθομεν,
<soph. oc. 1648> χρόνῳ βραχεῖ στραφέντες ἐξαπείδομεν
<soph. oc. 1649> τὸν ἄνδρα τὸν μὲν οὐδαμοῦ παρόντ' ἔτι,
<soph. oc. 1650> ἄνακτα δ' αὐτὸν ὀμμάτων ἐπίσκιον
<soph. oc. 1651> χεῖρ' ἀντέχοντα κρατός, ὡς δεινοῦ τινος
<soph. oc. 1652> φόβου φανέντος οὐδ' ἀνασχετοῦ βλέπειν.
<soph. oc. 1653> ἔπειτα μέντοι βαιὸν οὐδὲ σὺν χρόνῳ
<soph. oc. 1654> ὁρῶμεν αὐτὸν γῆν τε προσκυνοῦνθ' ἅμα
<soph. oc. 1655> καὶ τὸν θεῶν ̓́Ολυμπον ἐν ταὐτῷ λόγῳ.
<soph. oc. 1656> μόρῳ δ' ὁποίῳ κεῖνος ὤλετ', οὐδ' ἂν εἷς
<soph. oc. 1657> θνητῶν φράσειε, πλὴν τὸ Θησέως κάρα.
<soph. oc. 1658> οὐ γάρ τις αὐτὸν οὔτε πυρφόρος θεοῦ
<soph. oc. 1659> κεραυνὸς ἐξέπραξεν οὔτε ποντία
<soph. oc. 1660> θύελλα κινηθεῖσα τῷ τότ' ἐν χρόνῳ,
<soph. oc. 1661> ἀλλ' ἤ τις ἐκ θεῶν πομπὸς ἢ τὸ νερτέρων
<soph. oc. 1662> εὔνουν διαστὰν γῆς ἀλύπητον βάθρον.
<soph. oc. 1663> ἁνὴρ γὰρ οὐ στενακτὸς οὐδὲ σὺν νόσοις
<soph. oc. 1664> ἀλγεινὸς ἐξεπέμπετ', ἀλλ' εἴ τις βροτῶν
<soph. oc. 1665> θαυμαστός. εἰ δὲ μὴ δοκῶ φρονῶν λέγειν,
<soph. oc. 1666> οὐκ ἂν παρείμην οἷσι μὴ δοκῶ φρονεῖν.
<soph. oc. 1667> ποῦ δ' αἵ τε παῖδες χοἰ προπέμψαντες φίλων;
<soph. oc. 1668> αἵδ' οὐχ ἑκάς: γόων γὰρ οὐκ ἀσήμονες
<soph. oc. 1669> φθόγγοι σφε σημαίνουσι δεῦρ' ὁρμωμένας.
<soph. oc. 1670> αἰαῖ, φεῦ, ἔστιν ἔστι νῷν δὴ
<soph. oc. 1671> οὐ τὸ μέν, ἄλλο δὲ μή, πατρὸς ἔμφυτον
<soph. oc. 1672> ἄλαστον αἷμα δυσμόροιν στενάζειν,
<soph. oc. 1673> ᾧτινι τὸν πολὺν
<soph. oc. 1674> ἄλλοτε μὲν πόνον ἔμπεδον εἴχομεν,
<soph. oc. 1675> ἐν πυμάτῳ δ' ἀλόγιστα παροίσομεν
<soph. oc. 1676> ἰδόντε καὶ παθόντε.
<soph. oc. 1677> τί δ' ἔστιν;
<soph. oc. 1678> ἔστιν μὲν εἰκάσαι, φίλοι.  βέβηκεν;  ὡς μάλιστ' ἂν ἐν πόθῳ λάβοις.
<soph. oc. 1679> τί γάρ, ὅτῳ μήτ' ̓́Αρης
<soph. oc. 1680> μήτε πόντος ἀντέκυρσεν,
<soph. oc. 1681> ἄσκοποι δὲ πλάκες ἔμαρψαν
<soph. oc. 1682> ἐν ἀφανεῖ τινι μόρῳ φερόμενον.
<soph. oc. 1683> τάλαινα: νῶν δ' ὀλεθρία
<soph. oc. 1684> νὺξ ἐπ' ὄμμασιν βέβακε.
<soph. oc. 1685> πῶς γὰρ ἤ τιν' ἀπίαν
<soph. oc. 1686> γᾶν ἢ πόντιον κλύδων' ἀλώμεναι, βίου δύσοιστον ἕξομεν τροφάν;
<soph. oc. 1687> οὐ κάτοιδα. κατά με φόνιος
<soph. oc. 1688> ̓Αί̈δας ἕλοι πατρὶ ξυνθανεῖν γεραιῷ
<soph. oc. 1690> τάλαιναν, ὡς ἔμοιγ' ὁ μέλλων βίος οὐ βιωτός.
<soph. oc. 1691> ὦ διδύμα τέκνων ἀρίστα,
<soph. oc. 1692> τὸ φέρον ἐκ θεοῦ φέρειν,
<soph. oc. 1695> μηδὲν ἄγαν φλέγεσθον: οὔ τοι κατάμεμπτ' ἔβητον.
<soph. oc. 1696> πόθος τοὶ καὶ κακῶν ἄρ' ἦν τις.
<soph. oc. 1700> καὶ γὰρ ὃ μηδαμὰ δὴ φίλον ἦν φίλον,
<soph. oc. 1701> ὁπότε γε καὶ τὸν ἐν χεροῖν κατεῖχον.
<soph. oc. 1702> ὦ πάτερ, ὦ φίλος,
<soph. oc. 1703> ὦ τὸν ἀεὶ κατὰ γᾶς σκότον εἱμένος:
<soph. oc. 1704> οὐδέ γ' ἔνερθ' ἀφίλητος ἐμοί ποτε
<soph. oc. 1705> καὶ τᾷδε μὴ κυρήσῃς.  ἔπραξεν;  ἔπραξεν οἷον ἤθελεν.  τὸ ποῖον;  ἇς ἔχρῃζε γᾶς ἐπὶ ξένας
<soph. oc. 1706> ἔθανε: κοίταν δ' ἔχει
<soph. oc. 1707> νέρθεν εὐσκίαστον αἰέν,
<soph. oc. 1708> οὐδὲ πένθος ἔλιπ' ἄκλαυτον.
<soph. oc. 1709> ἀνὰ γὰρ ὄμμα σε τόδ', ὦ πάτερ, ἐμὸν
<soph. oc. 1710> στένει δακρῦον, οὐδ' ἔχω
<soph. oc. 1711> πῶς με χρὴ τὸ σὸν τάλαιναν
<soph. oc. 1712> ἀφανίσαι τοσόνδ' ἄχος.
<soph. oc. 1713> ὤμοι, γᾶς ἐπὶ ξένας θανεῖν ἔχρῃζες ἀλλ'
<soph. oc. 1714> ἔρημος ἔθανες ὧδέ μοι.
<soph. oc. 1715> ὦ τάλαινα, τίς ἄρα με πότμος αὖθις ὧδ'
<soph. oc. 1719> ἐπαμμένει σέ τ', ὦ φίλα, τὰς πατρὸς ὧδ' ἐρήμας;
<soph. oc. 1720> ἀλλ' ἐπεὶ ὀλβίως γ' ἔλυσεν
<soph. oc. 1721> τὸ τέλος, ὦ φίλαι, βίου,
<soph. oc. 1722> λήγετε τοῦδ' ἄχους: κακῶν γὰρ δυσάλωτος οὐδείς.    πάλιν, φίλα, συθῶμεν.  ὡς τί ῥέξομεν;  ἵμερος ἔχει με.  τίς;
<soph. oc. 1725> τὰν χθόνιον ἑστίαν ἰδεῖν  τίνος;  πατρός, τάλαιν' ἐγώ.
<soph. oc. 1726> θέμις δὲ πῶς τάδ' ἐστί; μῶν οὐχ ὁρᾷς;  τί τόδε ἐπέπληξας;  καὶ τόδ', ὡς  τί τόδε μάλ' αὖθις;
<soph. oc. 1727> ἄταφος ἔπιτνε δίχα τε παντός.
<soph. oc. 1728> ἄγε με, καὶ τότ' ἐπενάριξον.
<soph. oc. 1729> αἰαῖ, δυστάλαινα, ποῦ δῆτ'
<soph. oc. 1735> αὖθις ὧδ' ἔρημος ἄπορος
<soph. oc. 1736> αἰῶνα τλάμον' ἕξω;    φίλαι, τρέσητε μηδέν.  ἀλλὰ ποῖ φύγω;  καὶ πάρος ἀπέφυγε  τί;
<soph. oc. 1740> τὰ σφῷν τὸ μὴ πίτνειν κακῶς.  φρονῶ.  τί δῆθ' ὅπερ νοεῖς;
<soph. oc. 1741> ὅπως μολούμεθ' ἐς δόμους οὐκ ἔχω.  μηδέ γε μάτευε.  μόγος ἔχει.  καὶ πάρος ἐπεῖχε.
<soph. oc. 1745> τοτὲ μὲν ἄπορα, τοτὲ δ' ὕπερθεν.
<soph. oc. 1746> μέγ' ἄρα πέλαγος ἐλάχετόν τι.  ναὶ ναί.  ξύμφημι καὐτός.
<soph. oc. 1747> αἰαῖ, ποῖ μόλωμεν, ὦ Ζεῦ;
<soph. oc. 1748> ἐλπίδων γὰρ ἐς τίν' ἔτι με
<soph. oc. 1750> δαίμων τανῦν γ' ἐλαύνει;
<soph. oc. 1751> παύετε θρήνων, παῖδες: ἐν οἷς γὰρ
<soph. oc. 1752> χάρις ἡ χθονία ξύν' ἀπόκειται,
<soph. oc. 1753> πενθεῖν οὐ χρή: νέμεσις γάρ.
<soph. oc. 1755> ὦ τέκνον Αἰγέως, προσπίτνομέν σοι.
<soph. oc. 1756> τίνος, ὦ παῖδες, χρείας ἀνύσαι;
<soph. oc. 1757> τύμβον θέλομεν προσιδεῖν αὐταὶ πατρὸς ἡμετέρου.   ἀλλ' οὐ θεμιτόν.
<soph. oc. 1758> πῶς εἶπας, ἄναξ, κοίραν' ̓Αθηνῶν;
<soph. oc. 1765> ὦ παῖδες, ἀπεῖπεν ἐμοὶ κεῖνος
<soph. oc. 1766> μήτε πελάζειν ἐς τούσδε τόπους
<soph. oc. 1767> μήτ' ἐπιφωνεῖν μηδένα θνητῶν
<soph. oc. 1768> θήκην ἱεράν, ἣν κεῖνος ἔχει.
<soph. oc. 1769> καὶ ταῦτά μ' ἔφη πράσσοντα καλῶς
<soph. oc. 1770> χώραν ἕξειν αἰὲν ἄλυπον.
<soph. oc. 1771> ταῦτ' οὖν ἔκλυεν δαίμων ἡμῶν
<soph. oc. 1772> χὠ πάντ' ἀί̈ων Διὸς ̔́Ορκος.
<soph. oc. 1773> ἀλλ' εἰ τάδ' ἔχει κατὰ νοῦν κείνῳ,
<soph. oc. 1774> ταῦτ' ἂν ἀπαρκοῖ: Θήβας δ' ἡμᾶς
<soph. oc. 1770> τὰς ὠγυγίους πέμψον, ἐάν πως
<soph. oc. 1771> διακωλύσωμεν ἰόντα φόνον
<soph. oc. 1772> τοῖσιν ὁμαίμοις.
<soph. oc. 1773> δράσω καὶ τάδε καὶ πάνθ' ὁπός' ἂν
<soph. oc. 1774> μέλλω πράσσειν πρόσφορά θ' ὑμῖν
<soph. oc. 1775> καὶ τῷ κατὰ γῆς, ὃς νέον ἔρρει,
<soph. oc. 1776> πρὸς χάριν: οὐ δεῖ μ' ἀποκάμνειν.
<soph. oc. 1777> ἀλλ' ἀποπαύετε μηδ' ἐπὶ πλείω
<soph. oc. 1778> θρῆνον ἐγείρετε:
<soph. oc. 1779> πάντως γὰρ ἔχει τάδε κῦρος.
