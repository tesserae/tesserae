<ter. hec. prologue.1> Hecyra est huic nomen fabulae: haec cum data
<ter. hec. prologue.2> Nova est novum intervenit vitium et calamitas,
<ter. hec. prologue.3> Ut neque spectari neque cognosci potuerit.
<ter. hec. prologue.4> Ita populus studio stupidus in funambulo
<ter. hec. prologue.5> Animum occuparat. Nunc haec plane est pro nova;
<ter. hec. prologue.6> Et is qui scripsit hanc ob eam rem noluit
<ter. hec. prologue.7> Iterum referre ut iterum posset vendere.
<ter. hec. prologue.8> Alias cognostis eius: quaeso hanc nunc noscite.
<ter. hec. prologue.1.1> Orator ad vos venio ornatu prologi:
<ter. hec. prologue.1.2> Sinite exorator sim, eodem ut iure uti senem
<ter. hec. prologue.1.3> Liceat quo iure sum usus adolescentior;
<ter. hec. prologue.1.4> Novas qui exactas feci ut inveterascerent,
<ter. hec. prologue.1.5> Ne cum poeta scriptura evanesceret.
<ter. hec. prologue.1.6> In his quas primum Caecili didici novas
<ter. hec. prologue.1.7> Partim sum earum exactus, partim vix steti.
<ter. hec. prologue.1.8> Quia scibam dubiam fortunam esse scenicam,
<ter. hec. prologue.1.9> Spe incerta certum mihi laborem sustuli.
<ter. hec. prologue.1.10> Easdem agere coepi ut ab eodem alias discerem
<ter. hec. prologue.1.11> Novas studiose, ne ilium ab studio abducerem.
<ter. hec. prologue.1.12> Perfeci ut spectarentur. Ubi sunt cognitae,
<ter. hec. prologue.1.13> Placitae sunt. Ita poetam restitui in locum
<ter. hec. prologue.1.14> Prope iam remotum iniuria adversarium
<ter. hec. prologue.1.15> Ab studio atque ab labore atque arte musica.
<ter. hec. prologue.1.16> Quod si scripturam sprevissem in praesentia,
<ter. hec. prologue.1.17> Et in deterrendo voluissem operam sumere,
<ter. hec. prologue.1.18> Ut in otio esset potius quam in negotio,
<ter. hec. prologue.1.19> Deterruissem facile ne alias scriberet.
<ter. hec. prologue.1.20> Nunc quid petam mea causa aequo animo attendite.
<ter. hec. prologue.1.21> Hecyram ad vos refero, quam mihi per silentium
<ter. hec. prologue.1.22> Numquam agere licitum est; ita eam oppressit calamitas.
<ter. hec. prologue.1.23> Eam calamitatem vestra intelligentia
<ter. hec. prologue.1.24> Sedabit, si erit adiutrix nostrae industriae.
<ter. hec. prologue.1.25> Quum primum eam agere coepi, pugilum gloria,
<ter. hec. prologue.1.26> Funambuli eodem accessit expectatio:
<ter. hec. prologue.1.27> Comitum conventus, strepitus, clamor mulierum
<ter. hec. prologue.1.28> Fecere ut ante tempus exirem foras.
<ter. hec. prologue.1.29> Vetere in nova coepi uti consuetudine,
<ter. hec. prologue.1.30> In experiendo ut essem: refero denuo
<ter. hec. prologue.1.31> Primo actu placeo; quum interea rumor venit
<ter. hec. prologue.1.32> Datum iri gladiatores; populus convolat:
<ter. hec. prologue.1.33> Tumultuantur, clamant, pugnant de loco:
<ter. hec. prologue.1.34> Ego interea meum non potui tutari locum.
<ter. hec. prologue.1.35> Nunc turba nulla est: otium et silentium est:
<ter. hec. prologue.1.36> Agendi tempus mihi datum est: vobis datur
<ter. hec. prologue.1.37> Potestas condecorandi ludos scenicos.
<ter. hec. prologue.1.38> Nolite sinere per vos artem musicam
<ter. hec. prologue.1.39> Recidere ad paucos: facite ut vestra auctoritas
<ter. hec. prologue.1.40> Meae auctoritati fautrix adiutrixque sit.
<ter. hec. prologue.1.41> Si numquam avare pretium statui arti meae,
<ter. hec. prologue.1.42> Et eum esse quaestum in animum induxi maximum,
<ter. hec. prologue.1.43> Quam maxime servire vestris commodis,
<ter. hec. prologue.1.44> Sinite impetrare me, qui in tutelam meam
<ter. hec. prologue.1.45> Studium suum et se in vestram commisit fidem,
<ter. hec. prologue.1.46> Ne cun circumventum inique iniqui irrideant.
<ter. hec. prologue.1.47> Mea causa causam hanc accipite, et date silentium,
<ter. hec. prologue.1.48> Ut libeat scribere aliis, mihique ut discere
<ter. hec. prologue.1.49> Novas expediat posthac pretio emtas meo.
<ter. hec. 1.1.1> Per pol quam paucos reperias meretricibus
<ter. hec. 1.1.2> Fideles evenire amatores, Syra.
<ter. hec. 1.1.3> Vel hic Pamphilus iurabat quoties Bacchidi,
<ter. hec. 1.1.4> Quam sancte ut quivis facile posset credere,
<ter. hec. 1.1.5> Nunquam illa viva lucturum uxorem domum.
<ter. hec. 1.1.6> Hem duxit. Ergo propterea te sedulo
<ter. hec. 1.1.7> Et moueo, et hortor, ne cuiusquam misereat,
<ter. hec. 1.1.8> Quin spolies, mutiles, laceres, quemque nacta sis.
<ter. hec. 1.1.9> Utine eximium neminem habeam?
<ter. hec. 1.1.10> Neminen; Nam nemo illorum quisquam, scito, ad te venit
<ter. hec. 1.1.11> Quin ita paret sese abs te ut blanditiis suis
<ter. hec. 1.1.12> Quam minimo pretio suam voluptatem expleat.
<ter. hec. 1.1.13> Iliscine tu, amabo, non contra insidiabere?
<ter. hec. 1.1.14> Tamen pol eandem iniurium est esse omnibus.
<ter. hec. 1.1.15> Iniurium autem est ulcisci adversarios,
<ter. hec. 1.1.16> Aut qua via te captent eadem ipsos capi?
<ter. hec. 1.1.17> Eheu me miseram, cur non aut istaec mihi
<ter. hec. 1.1.18> Aetas et forma est, aut tibi haec sententia?
<ter. hec. 1.2.1> Senex si quaeret me, modo isse dicito
<ter. hec. 1.2.2> Ad portum, percontatum adventum Pamphili.
<ter. hec. 1.2.3> Audin quid dicam Scirte? si quaeret me, uti
<ter. hec. 1.2.4> Tum dicas: si non quaeret, nullus dixeris;
<ter. hec. 1.2.5> Alias ut uti possim causa hac integra.
<ter. hec. 1.2.6> Sed videone ego Philotium? unde haec advenit?
<ter. hec. 1.2.7> Philotis salve multum. O salve Parmeno.
<ter. hec. 1.2.8> Salve mecastor Parmeno. Et tu edepol Syra.
<ter. hec. 1.2.19> Dic mihi, Philotis, ubi te oblectasti tam diu?
<ter. hec. 1.2.10> Minime equidem me oblectavi, quae cum milite
<ter. hec. 1.2.11> Corinthum hinc simul profecta inhumanissimo:
<ter. hec. 1.2.12> Biennium ibi perpetuum misera illum tuli.
<ter. hec. 1.2.13> Edepol te desiderium Athenarum arbitror,
<ter. hec. 1.2.14> Philotium, cepisse saepe, et te tuum
<ter. hec. 1.2.15> Consilium contemsisse. Non dici potest
<ter. hec. 1.2.16> Quam cupida eram huc redeundi, abeundi a milite,
<ter. hec. 1.2.17> Vosque hic videndi, antiqua ut consuetudine
<ter. hec. 1.2.18> Agitarem libere inter vos convivium;
<ter. hec. 1.2.19> Nam illi haud licebat nisi praefinito loqui
<ter. hec. 1.2.20> Quae illi placerent. Haud opinor commode
<ter. hec. 1.2.21> Finem statuisse orationi militem.
<ter. hec. 1.2.22> Sed quid hoc negoti est modo quae narravit mihi
<ter. hec. 1.2.23> Hic intus Bacchis? quod ego nunquam credidi
<ter. hec. 1.2.24> Fore ut hac ille viva posset animum inducere
<ter. hec. 1.2.25> Uxorem habere. Iabere autem?
<ter. hec. 1.2.26> Eho tu, an non habet?
<ter. hec. 1.2.27> Habet: sed firmae lae vereor ut sint nuptiae.
<ter. hec. 1.2.28> Ita Di Deaeque faxint, si in rem est Bacchidis.
<ter. hec. 1.2.29> Sed qui istuc credam ita esse? die mihi, Parmeno.
<ter. hec. 1.2.30> Non est opus prolato: hoc percontarier
<ter. hec. 1.2.31> Desiste. Nempe ea causa, ut ne id fiat palam.
<ter. hec. 1.2.32> Ita me Di amabunt, haud propterea te rogo
<ter. hec. 1.2.33> Ut hoc proferam, sed ut tacita mecum gaudeam.
<ter. hec. 1.2.34> Nunquam dices tam commode ut tergum meum
<ter. hec. 1.2.35> Tuam in fidem committam. Ah noli, Parmeno;
<ter. hec. 1.2.36> Quasi tu non multo malis narrare hoc mihi
<ter. hec. 1.2.37> Quam ego quae percontor scire. Vera haec praedicat;
<ter. hec. 1.2.38> Et illud mihi vitium est maximum. Si mihi fidem
<ter. hec. 1.2.39> Das te tacituram, dicam. Ad ingenium redis. Fidem do: loquere. 
<ter. hec. 1.2.40> Ausculta. Istic sum. Hanc Bacchidem Amabat ut quum maxime tum Pamphilus
<ter. hec. 1.2.41> Quum pater uxorem ut ducat orare occipit:
<ter. hec. 1.2.42> Et haec communia omniurn quae sunt patrum,
<ter. hec. 1.2.43> Sese senem esse, dicere, ilium autem unicum;
<ter. hec. 1.2.44> Praesidium velle se senectuti suae.
<ter. hec. 1.2.45> Ille primo se negare: sed postquam acrius
<ter. hec. 1.2.46> Pater instat, fecit animi ut incertus foret
<ter. hec. 1.2.47> Pudorine anne amori obsequeretur magis.
<ter. hec. 1.2.48> Tundendo atque odio denique effecit senex:
<ter. hec. 1.2.49> Despondit ei gnatam huius vicini proximi.
<ter. hec. 1.2.50> Usque illud visum est Pamphilo neutiquam grave,
<ter. hec. 1.2.51> Donec iam in ipsis nuptiis, postquam vicet
<ter. hec. 1.2.52> Paratas, nec moram ullam quin ducat dari,
<ter. hec. 1.2.53> Ibi demum ita aegre tulit ut ipsam Bacchidem,
<ter. hec. 1.2.54> Si adesset, credo ibi eius commiseresceret.
<ter. hec. 1.2.55> Ubicumque datum erat spatium solitudinis,
<ter. hec. 1.2.56> Ut colloqui mecum una posset; " Parmeno,
<ter. hec. 1.2.57> Perii: quid ego egi? in quod me conieci malum?
<ter. hec. 1.2.58> Non potero hoc ferre, Parmeno: peril miser."
<ter. hec. 1.2.59> At te Di Deaeque perduint cum isto odio Lache.
<ter. hec. 1.2.60> Ut ad pauca redeam, uxorem deducit domum.
<ter. hec. 1.2.61> Nocte illa prima virginem non attigit;
<ter. hec. 1.2.62> Quae consecuta est nox eam, nihilo magis.
<ter. hec. 1.2.63> Quid ais? cum virgine una adolescens cubuerit
<ter. hec. 1.2.64> Plus potus, illa se abstinere ut potuerit?
<ter. hec. 1.2.65> Non verisimile dicis; nec verum arbitror.
<ter. hec. 1.2.66> Credo ita videri tibi; nan nemo ad te venit
<ter. hec. 1.2.67> Nisi cupiens tui: ille invitus illam duxerat.
<ter. hec. 1.2.68> Quid deinde fit? Diebus sale pauculis
<ter. hec. 1.2.79> Post Pamphilus me solum seducit foras;
<ter. hec. 1.2.70> Narratque ut virgo ab se integra etiam tum siet;
<ter. hec. 1.2.71> Seque ante quam eam uxorem duxisset domum
<ter. hec. 1.2.72> Sperasse eas tolerare posse nuptias:
<ter. hec. 1.2.73> "Sed quam decrerim me non posse diutius
<ter. hec. 1.2.74> Habere, cam ludibrio haberi, Parmeno,
<ter. hec. 1.2.75> Quin integram itidem reddam ut accepi ab suis,
<ter. hec. 1.2.76> Neque honestum mihi, neque utile ipsi virgini est."
<ter. hec. 1.2.77> Pium ac pudicum ingenium narras Pamphili.
<ter. hec. 1.2.78> "Hoc ego proferre incommodum mihi esse arbitror;
<ter. hec. 1.2.79> Reddi patri autem cui tu nihil dicas viti,
<ter. hec. 1.2.80> Superbum est. Sed illam spero ubi hoc cognoverit,
<ter. hec. 1.2.81> Non posse se mecum esse, abituram denique."
<ter. hec. 1.2.82> Quid interea? ibatne ad Bacchidem? Quotidie.
<ter. hec. 1.2.83> Sed, ut fit, postquam hunc alienum ab sese videt,
<ter. hec. 1.2.84> Maligna multo et magis procax facta ilico est.
<ter. hec. 1.2.85> Non edepol mirum. Atqui ea res multo maxime
<ter. hec. 1.2.86> Disiunxit illium ab illa, postquam et ipse se,
<ter. hec. 1.2.87> Et illam, et hanc quae donli erat, cognovit satis,
<ter. hec. 1.2.88> Ad exemplum amrbarum mores earum existimans.
<ter. hec. 1.2.89> Haec, ita uti liberali esse ingenio decet,
<ter. hec. 1.2.90> Pudens, modesta; incommoda atque iniurias
<ter. hec. 1.2.91> Viri omnes ferre, et tegere contunielias.
<ter. hec. 1.2.92> Hic animus partim uxoris misericordia
<ter. hec. 1.2.93> Devinctus, partim victus huius iniuriis,
<ter. hec. 1.2.94> Paulatim elapsus est Bacchidi, atque huc transtulit
<ter. hec. 1.2.95> Amorem, postquami par ingenium nactus est.
<ter. hec. 1.2.96> Interea in Imbro moritur cognatus senex
<ter. hec. 1.2.97> Horunce: ea ad hos redibat lege hereditas.
<ter. hec. 1.2.98> Eo amantem invitum Pamphilum extrudit pater.
<ter. hec. 1.2.99> Relinquit cum matre hic uxorem; nam senex
<ter. hec. 1.2.100> Rus abdidit se; huc raro in urbem commeat.
<ter. hec. 1.2.101> Quid adhuc habent infirmitatis nuptiae?
<ter. hec. 1.2.102> Nunc audies. Primo dies complusculos
<ter. hec. 1.2.103> Bene conveniebat sane inter eas. Interim
<ter. hec. 1.2.104> Miris modis odisse coepit Sostratam:
<ter. hec. 1.2.105> Neque lites ullae inter eas, postulatio
<ter. hec. 1.2.106> Nunquam. Quid igitur? Si quando ad eam accesserat
<ter. hec. 1.2.107> Confabulatum, fugere e conspectu ilico;
<ter. hec. 1.2.108> Videre nolle: denique, ubi non quit pati,
<ter. hec. 1.2.109> Simulat se a mnatre arcessi ad rem divinam: abit.
<ter. hec. 1.2.110> Ubi illic est dies conplures, arcessi iubet:
<ter. hec. 1.2.111> Dixere causam tunc nescio quam: iterum iubet:
<ter. hec. 1.2.112> Nemo remisit. Postquam arcessunt saepius,
<ter. hec. 1.2.113> Aegram esse simulant mulierem. Nostra ilico
<ter. hec. 1.2.114> It visere ad eam: admisit nemo. Hoc ubi senex
<ter. hec. 1.2.115> Rescivit, heri ea causa rure huc advenit:
<ter. hec. 1.2.116> Patren continuo convenit Philumenae.
<ter. hec. 1.2.117> Quid egerint inter se nondum etiam scio;
<ter. hec. 1.2.118> Nisi sane curae est quorsum eventurum hoc siet.
<ter. hec. 1.2.119> Habes omnem rem: pergam quo coepi hoc iter.
<ter. hec. 1.2.120> Et quidem ego: nam constitui cum quodam hospite
<ter. hec. 1.2.121> Me esse ilium conventuram. Di vertant bene
<ter. hec. 1.2.123> Quod agas. Vale. Et tu bene vale, Philotium.
<ter. hec. 2.1.1> Pro Deum atque hominum fidem, quod hoc genus est, quae haec est coniuratio.
<ter. hec. 2.1.2> Utine omnes mulieres eadem aeque studeant, nolintque omnia;
<ter. hec. 2.1.3> Neque declinatam quicquam ab aliarum ingenio ullam reperias?
<ter. hec. 2.1.4> Itaque adeo uno animo omines socrus oderunt nurus:
<ter. hec. 2.1.5> Viris esse adversas aeque studium est; similis pertinacia est;
<ter. hec. 2.1.6> In eodemque omnes mihi videntur ludo doctae ad malitiam.
<ter. hec. 2.1.7> Ei ludo, si ullus est, magistram hanc esse satis certo scio.
<ter. hec. 2.1.8> Me miseram, quae nunc quamobrem accuser nescio.
<ter. hec. 2.1.9> Hem, Tu nescis? Non, ita me Di bene ament, mi Lache.
<ter. hec. 2.1.10> Itaque una inter nos agere aetatem liceat. Di mala prohibeant.
<ter. hec. 2.1.11> Meque abs te immerito esse accusatam postmodum rescisces.
<ter. hec. 2.1.12> Scio. Te immerito? an quicquam pro istis factis dignum te dici potest,
<ter. hec. 2.1.13> Quae me et te et familiam dedecoras, filio luctum paras?
<ter. hec. 2.1.14> Tum autem ex amicis inimici ut sint nobis affines facis;
<ter. hec. 2.1.15> Qui illum decrerunt dignum suos cui liberos committerent.
<ter. hec. 2.1.16> Tu sola exorere quae perturbes haec tua impudentia. Egone?
<ter. hec. 2.1.17> Tu, inquam, mulier, quae me omnino lapidem non hominem putas.
<ter. hec. 2.1.18> An, quia ruri crebro esse soleo, nescire arbitramini
<ter. hec. 2.1.19> Quo quisque pacto hic vitam vestrarum exigat?
<ter. hec. 2.1.20> Multo melius hic quae fiunt quam illic ubi sum assidue scio:
<ter. hec. 2.1.21> Ideo, quia, ut vos mihi domi eritis, proinde ego ero fama foris.
<ter. hec. 2.1.22> Iampridem equidem audivi cepisse odium tui Philumenam;
<ter. hec. 2.1.23> Minimeque adeo mirum; et ni id fecisset magis mirum foret.
<ter. hec. 2.1.24> Sed non credidi adeo ut etiam totam hanc odisset domum:
<ter. hec. 2.1.25> Quod si scissem, illa hic maneret potius, tu hinc isses foras.
<ter. hec. 2.1.26> At vide quam immerito aegritudo haec oritur mihi abs te, Sostrata.
<ter. hec. 2.1.27> Rus habitatum abii, concedens vobis et rei serviens;
<ter. hec. 2.1.28> Sumtus vestros otiumque ut nostra res posset pati,
<ter. hec. 2.1.29> Meo labori haud parcens, praeter aequum atque aetatem meam.
<ter. hec. 2.1.30> Non te pro his curasse rebus ne quid aegre esset mihi?
<ter. hec. 2.1.31> Non mea opera neque pol culpa evenit. Immo maxime.
<ter. hec. 2.1.32> Sola hic fuisti; in te omnis haeret culpa sola Sostrata.
<ter. hec. 2.1.33> Quae hic erant curares, quum ego vos solvi curis caeteris.
<ter. hec. 2.1.34> Cum puella anum suscepisse inimicitias non pudet?
<ter. hec. 2.1.35> Illius dices culpa factum. Haud equidem dico, mi Lache.
<ter. hec. 2.1.36> Gaudeo, ita me Di ament, gnati causa; nam de te quidem
<ter. hec. 2.1.37> Satis scio peccando detrimenti nihil fieri potest.
<ter. hec. 2.1.38> Qui scis an ea causa, mi vir, me odisse assimulaverit
<ter. hec. 2.1.39> Ut cum matre plus una esset? Quid ais? non signi hoc sat est,
<ter. hec. 2.1.40> Quod heri nemo voluit visentem ad eam te intro admittere?
<ter. hec. 2.1.41> Enim lassam oppido tum esse aibant: eo ad eam non admissa sum.
<ter. hec. 2.1.42> Tuos esse ego illi mores morbum magis quam ullam aliam rem arbitror;
<ter. hec. 2.1.43> Et merito adeo; nam vestrarum nulla est quin gnatum velit
<ter. hec. 2.1.44> Ducere uxorem; et quae vobis placita est conditio datur.
<ter. hec. 2.1.45> Ubi duxere impulsu vestro, vestro impulsu easdem exigunt.
<ter. hec. 2.2.1> Etsi scio ego, Philumena, meum ius esse ut te cogam
<ter. hec. 2.2.2> Quae ego imperem facere; ego tamen patrio animo victus faciam
<ter. hec. 2.2.3> Ut tibi concedam; neque tuae libidini adversabor.
<ter. hec. 2.2.4> Atque eccum Phidippum optime video: ex hoc iam scibo quid sit.
<ter. hec. 2.2.5> Phidippe, etsi ego meis me omnibus scio esse apprime obsequentem,
<ter. hec. 2.2.6> Sed non adeo ut mea facilitas corrumpat illorum animos:
<ter. hec. 2.2.7> Quod tu si idem faceres, magis in rem et nostram et vestram id esset.
<ter. hec. 2.2.8> Nunc video in illarum potestate esse te. Heia vero!
<ter. hec. 2.2.9> Adii te heri de filia: ut veni itidem incertum amisti.
<ter. hec. 2.2.10> Haud ita decet, si perpetuam vis esse affinitatem hanc,
<ter. hec. 2.2.11> Celare te iras. Si quid est peccatum a nobis, profer:
<ter. hec. 2.2.12> Aut ea refellendo aut purgando vobis corrigemus,
<ter. hec. 2.2.13> Te iudice ipso. Sin ea est causa retinendi apud vos
<ter. hec. 2.2.14> Quia aegra est, te mihi iniuriam facere arbitror, Phidippe,
<ter. hec. 2.2.15> Si metuis satis ut meae domi curetur diligenter.
<ter. hec. 2.2.16> At, ita me Di ament, haud tibi hoc concedo, etsi illi pater es,
<ter. hec. 2.2.17> Ut tu illam salvam magis velis quam ego: id adeo gnati causa,
<ter. hec. 2.2.18> Quem ego intellexi illam haud minus quam se ipsum magnificare.
<ter. hec. 2.2.19> Neque adeo clam me est quam esse eum graviter laturum credam,
<ter. hec. 2.2.20> Hoc si rescierit: eo domum studeo haec prius quam ille ut redeat.
<ter. hec. 2.2.21> Laches, et diligentiam vestram et benignitatem
<ter. hec. 2.2.22> Novi; et quae dicis omnia esse ut dicis animum induco:
<ter. hec. 2.2.23> Et te hoc mihi cupio credere: illam ad vos redire studeo,
<ter. hec. 2.2.24> Si facere possim ullo modo. Quae res te id facere prohibet?
<ter. hec. 2.2.25> Eho, numquidnam accusat virum? Minime; nam postquam attendi
<ter. hec. 2.2.26> Magis, et vi coepi cogere ut rediret, sancte adiurat
<ter. hec. 2.2.27> Non posse apud vos Pamphilo se absente perdurare.
<ter. hec. 2.2.28> Aliud fortasse alii viti est: ego sum animo leni natus:
<ter. hec. 2.2.29> Non possum adversari meis Hem, Sostrata! Heu me miseram!
<ter. hec. 2.2.30> Certumne est istuc? Nunc quidem ut videtur: sed numquid vis?
<ter. hec. 2.2.32> Nam est quod me transire ad forum iam oporteat. Eo tecum una.
<ter. hec. 2.3.1> Edepol ne nos sumus inique aeque omnes invisae viris,
<ter. hec. 2.3.2> Propter paucas, quae omnes faciunt dignae ut videamur malo.
<ter. hec. 2.3.3> Nam, ita me Di ament, quod me accusat nunc vir sum extra noxiam.
<ter. hec. 2.3.4> Sed non facile est expurgatu; ita animum induxerunt socrus
<ter. hec. 2.3.5> Omnes esse iniquas: haud pol me quidem; nam nunquam secus
<ter. hec. 2.3.6> Habui illam ac si ex me esset nata: nec qui hoc mihi eveniat scio;
<ter. hec. 2.3.7> Nisi pol filium multimodis iam exspecto ut redeat domum.
<ter. hec. 3.1.1> Nemini ego plura acerba credo esse ex amore homini unquam oblata
<ter. hec. 3.1.2> Quam mihi. Heu me infelicem, hancine ego vitam parsi perdere?
<ter. hec. 3.1.3> Hacine causa ego cram tantopere cupidus redeundi domum,
<ter. hec. 3.1.4> Cui quanto fuerat praestabilius ubivis gentium agere aetatem
<ter. hec. 3.1.5> Quam huc redire, atque haec ita esse miserum me resciscere.
<ter. hec. 3.1.6> Nam nos omnes, quibus est alicunde aliquis obiectus labos,
<ter. hec. 3.1.7> Omne quod est interea tempus prius quam id rescitum est lucro est.
<ter. hec. 3.1.8> At sic citius qui te expedias his aerumnis reperies.
<ter. hec. 3.1.9> Si non redisses, hae irae factae essent multo ampliores;
<ter. hec. 3.1.10> Sed nunc adventum tuum ambas, Pamphile, scio reverituras.
<ter. hec. 3.1.11> Rem cognosces; iram expedies; rursum in gratiam restitues.
<ter. hec. 3.1.12> Levia sunt haec quae tu pergravia esse in animum induxti tuum.
<ter. hec. 3.1.13> Quid consolare me? an quisquam usquam gentium est aeque miser?
<ter. hec. 3.1.14> Prius quam hanc uxorem duxi habebam alibi animum amori deditum:
<ter. hec. 3.1.15> Iam in hac re, ut taceam, cuivis facile scitu est quam fuerim miser:
<ter. hec. 3.1.16> Tamen nunquam ausus sum recusare eam quam mihi obtrudit pater.
<ter. hec. 3.1.17> Vix me illinc abstraxi, atque impeditum in ea expedivi animum meum,
<ter. hec. 3.1.18> Vixque huc contuleram; hem, nova res orta est porro ab hac quae me abstrahat.
<ter. hec. 3.1.19> Tum matrem ex ea re me aut uxorem in culpa inventurum arbitror;
<ter. hec. 3.1.20> Quod ita quum esse invenero, quid restat nisi porro ut fiam miser?
<ter. hec. 3.1.21> Nam matris ferre iniurias me, Parmeno, pietas iubet.
<ter. hec. 3.1.22> Tum uxori obnoxius sum; ita olim suo me ingenio pertulit;
<ter. hec. 3.1.23> Tot meas iniurias quae nunquam in ullo patefecit loco.
<ter. hec. 3.1.24> Sed magnum nescio quid necesse est evenisse, Parmeno,
<ter. hec. 3.1.25> Unde ira inter eas intercessit quae tam permansit diu.
<ter. hec. 3.1.26> Haud quidem hercle parvum, si vis vero veram rationem exsequi.
<ter. hec. 3.1.27> Non maximas quae maximae sunt interdum irae iniurias
<ter. hec. 3.1.28> Faciunt; nam saepe est quibus in rebus alius ne iratus quidem est,
<ter. hec. 3.1.29> Quum de eadem causa est iracundus factus inimicissimus.
<ter. hec. 3.1.30> Pueri inter sese quam pro levibus noxiis iras gerunt!
<ter. hec. 3.1.31> Quapropter? quia enim qui eos gubernat animus infirmum gerunt.
<ter. hec. 3.1.32> Itidem illae mulieres sunt ferme ut pueri levi sententia.
<ter. hec. 3.1.33> Fortasse unum aliquod verbum inter eas iram hanc concivisse.
<ter. hec. 3.1.34> Abi, Parmeno, intro ac me venisse nuntia. Hem, quid hoc est?
<ter. hec. 3.1.35> Tace. Trepidari sentio et cursari rursum prorsum.
<ter. hec. 3.1.36> Agedum ad fores Accede propius. Hem, sensistin?
<ter. hec. 3.1.37> Noli fabularier. Pro Iupiter! clamorem audivi.
<ter. hec. 3.1.38> Tute loqueris, me vetas. Tace obsecro mea gnata.
<ter. hec. 3.1.39> Matris vox visa est Philumenae. Nullus sum.
<ter. hec. 3.1.40> Quidum? Perii! Quamobrem? Nescio quod magnum malum
<ter. hec. 3.1.41> Profecto, Parmeno, me celas. Uxorem Philumenam
<ter. hec. 3.1.42> Pavitare nescio quid dixerunt: id si forte est nescio.
<ter. hec. 3.1.43> Interii. Cur mihi id non dixti? Quia non poteram una omnia.
<ter. hec. 3.1.44> Quid morbi est? Nescio. Quid? nemon medicum adduxit? Nescio.
<ter. hec. 3.1.45> Cesso hinc ire intro, ut hoc quam primum quicquid est certum sciam?
<ter. hec. 3.1.46> Quonam modo, Philumena mea, nunc te offendam affectam?
<ter. hec. 3.1.47> Nam si periclum ullum in te inest, perisse me una haud dubium est.
<ter. hec. 3.1.48> Non usus facto est mihi nunc hunc intro sequi:
<ter. hec. 3.1.49> Nam invisos omnes nos esse illis sentio.
<ter. hec. 3.1.50> Heri nemo voluit Sostratam intro admittere.
<ter. hec. 3.1.51> Si forte morbus amplior factus siet,
<ter. hec. 3.1.52> Quod sane nolim, maxime heri causa mei,
<ter. hec. 3.1.53> Servum ilico introisse dicent Sostratae;
<ter. hec. 3.1.54> Aliquid tulisse comminiscentur mali
<ter. hec. 3.1.55> Capiti atque aetati illorum, morbus qui auctus siet.
<ter. hec. 3.1.56> Hera in crimen veniet, ego vero in magnum malum.
<ter. hec. 3.2.1> Nescio quid iamdudum audio hic tumultuari misera:
<ter. hec. 3.2.2> Male metuo ne Philumenae magis morbus aggravescat;
<ter. hec. 3.2.3> Quod te Aesculapi, et te Salus, ne quid sit huius oro.
<ter. hec. 3.2.4> Nunc ad eam visam. Heus, Sostrata. Ehem. Iterum istinc excludere.
<ter. hec. 3.2.5> Ehem, Parmeno, tune hic eras? Perii, quid faciam misera?
<ter. hec. 3.2.6> Non visam uxorem Pamphili, cum in proximo hic sit aegra?
<ter. hec. 3.2.7> Non visas? ne mittas quidem visendi causa quemquam:
<ter. hec. 3.2.8> Nam qui amat cui odio ipsus est bis facere stulte duco:
<ter. hec. 3.2.9> Laborem inanem ipsus capit, et illi molestiam affert.
<ter. hec. 3.2.10> Tum autem filius introiit videre, ut venit, quid agat.
<ter. hec. 3.2.11> Quid ais? an venit Pamphilus? Venit. Dis gratiam habeo.
<ter. hec. 3.2.12> Hem, istoc verbo animus mihi rediit, et cura ex corde excessit.
<ter. hec. 3.2.13> Iam ea de causa maxime nunc huc introire nolo:
<ter. hec. 3.2.14> Nam si remittent quippiam Philumenae dolores,
<ter. hec. 3.2.15> Omnem rem narrabit, scio, continuo sola soli
<ter. hec. 3.2.16> Quae inter vos intervenit, unde ortum est initium irae.
<ter. hec. 3.2.17> Atque eccum video ipsum egredi: quam tristis est!
<ter. hec. 3.2.18> O mi gnate. Mea mater salve. Gaudeo venisse salvum: salvan
<ter. hec. 3.2.19> Philumena est? Meliuscula est. Utinam istuc ita Di faxint.
<ter. hec. 3.2.20> Quid tu igitur lacrimas? aut quid es tam tristis? Recte, mater.
<ter. hec. 3.2.21> Quid fuit tumulti? dic mihi: an dolor repente invasit?
<ter. hec. 3.2.22> Ita factum est. Quid morbi est? Febris. Quotidiana?
<ter. hec. 3.2.23> Ita aiunt. I sodes intro; consequar iam te, mea mater. Fiat.
<ter. hec. 3.2.34> Tu pueris curre Parmeno obviam, atque eis onera adiuta.
<ter. hec. 3.2.25> Quid? non sciunt ipsi viam domum qua redeant? Cessas?
<ter. hec. 3.3.1> Nequeo mearum rerum initium ullum invenire idoneum,
<ter. hec. 3.3.2> Unde exordiar narrare quae nec opinanti accidunt;
<ter. hec. 3.3.3> Partim quae perspexi his oculis, partim quae accepi auribus:
<ter. hec. 3.3.4> Qua me propter exanimatum citius eduxi foras.
<ter. hec. 3.3.5> Nam modo me intro ut corripui timidus, alio suspicans
<ter. hec. 3.3.6> Morbo me visurum affectam ac sensi esse uxorem; hei mihi!
<ter. hec. 3.3.7> Postquam me aspexere ancillae advenisse, ilico omnes simul
<ter. hec. 3.3.8> Laetae exclamant, "Venit;" id quod me repente aspexerant.
<ter. hec. 3.3.9> Sed continuo vultum earum sensi immutari omnium,
<ter. hec. 3.3.10> Quia tam incommode illis fors obtulerat adventum meum.
<ter. hec. 3.3.11> Una illarum interea propere praecucurrit nuntians
<ter. hec. 3.3.12> Me venisse: ego eius videndi cupidus recta consequor.
<ter. hec. 3.3.13> Postquam introii extemplo eius morbum cognovi miser;
<ter. hec. 3.3.14> Nam neque ut celari posset tempus spatium ullum dabat,
<ter. hec. 3.3.15> Neque voce alia ac res monebat ipsa poterat conqueri.
<ter. hec. 3.3.16> Postquam aspexi, "O facinus indignum!" inquam; et corripui ilico
<ter. hec. 3.3.17> Me inde lacrimans, incredibili re atque atroci percitus.
<ter. hec. 3.3.18> Mater consequitur: iam ut limen exirem ad genua accidit
<ter. hec. 3.3.19> Lacrimans misera: miseritum est. Profecto hoc sic est, ut puto:
<ter. hec. 3.3.20> Omnibus nobis ut res dant sese ita magni atque humiles sumus.
<ter. hec. 3.3.21> Hanc habere orationem mecum a principio institit:
<ter. hec. 3.3.22> "O mi Pamphile, abs te quamobrem haec abierit causam vides;
<ter. hec. 3.3.23> Nam vitium est oblatum virgini olim ab nescio quo improbo:
<ter. hec. 3.3.24> Nunc huc confugit te atque alios partum ut celaret suum."
<ter. hec. 3.3.25> Sed cum orata eius reminiscor, nequeo quin lacrimem miser.
<ter. hec. 3.3.26> "Quaeque fors fortuna est," inquit, "nobis quae te hodie obtulit,
<ter. hec. 3.3.27> Per eam te obsecramus ambae, si ius, si fas est, uti
<ter. hec. 3.3.28> Adversa eius per te tecta tacitaque apud omnes sient.
<ter. hec. 3.3.29> Si unquam erga te animo esse amico sensti eam, mi Pamphile,
<ter. hec. 3.3.30> Sine labore hanc gratiam te ut sibi des pro illa nunc rogat.
<ter. hec. 3.3.31> Caeterum de reducenda id facias quod in rein sit tuam,
<ter. hec. 3.3.32> Parturire eam neque gravidam esse ex te solus conscius.
<ter. hec. 3.3.33> Nam aiunt tecum post duobus concubuisse eam mensibus:
<ter. hec. 3.3.34> Tum postquam ad te venit mensis agitur hic iam septimus;
<ter. hec. 3.3.35> Quod te scire ipsa indicate res. Nunc si potis est, Pamphile,
<ter. hec. 3.3.36> Maxime volo doque operam ut clam eveniat partus patrem,
<ter. hec. 3.3.37> Atque adeo omnes: sed si fieri id non potest quin sentiant,
<ter. hec. 3.3.38> Dicam abortum esse: scio nemini aliter suspectum fore
<ter. hec. 3.3.39> Quin, quod verisimile est, ex te recte eum natum putent.
<ter. hec. 3.3.40> Continuo exponetur: hic tibi nihil est quicquam incommodi;
<ter. hec. 3.3.41> Et illi miserae indigne factam iniuriam contexeris."
<ter. hec. 3.3.42> Pollicitus sum; et servare in eo certum est quod dixi fidem;
<ter. hec. 3.3.43> Nam de reducenda, id vero neutiquam honestum esse arbitror;
<ter. hec. 3.3.44> Nec faciam; etsi amor me graviter consuetudoque eius tenet.
<ter. hec. 3.3.45> Lacrimo, quae posthac futura est vita quum in mentem venit,
<ter. hec. 3.3.46> Solitudoque. O fortuna, ut nunquam perpetuo es bona!
<ter. hec. 3.3.47> Sed iam prior amor me ad hanc rem exercitatum reddidit,
<ter. hec. 3.3.48> Quem ego tum consilio missum feci: idem nunc huic operam dabo.
<ter. hec. 3.3.49> Adest Parmeno cum pueris: hunc minime est opus
<ter. hec. 3.3.50> In hac re adesse; nam olim soli credidi
<ter. hec. 3.3.51> Ea me abstinuisse in principio, cum data est.
<ter. hec. 3.3.52> Vereor, si clamorem eius hic crebro audiat,
<ter. hec. 3.3.53> Ne parturire intelligat: aliquo mihi est
<ter. hec. 3.3.54> Hinc ablegandus dum parit Philumena.
<ter. hec. 3.4.1> Ain tu tibi hoc incommodum evenisse iter?
<ter. hec. 3.4.2> Non hercle verbis, Parmeno, dici potest
<ter. hec. 3.4.3> Tantum quam re ipsa navigare incommodum est.
<ter. hec. 3.4.4> Itane est? O fortunate, nescis quid mali
<ter. hec. 3.4.5> Praeterieris qui nunquam es ingressus mare.
<ter. hec. 3.4.6> Nam alias ut omittam miserias, unam hanc vide:
<ter. hec. 3.4.7> Dies triginta aut plus eo in navi fui,
<ter. hec. 3.4.8> Cum interea semper mortem exspectabam miser;
<ter. hec. 3.4.9> Ita usque adversa tempestate usi sumus. Odiosum.
<ter. hec. 3.4.10> Haud clam me est: denique hercle aufugerim
<ter. hec. 3.4.11> Potius quam redeam, si eo mihi redeundum siet.
<ter. hec. 3.4.12> Olim quidem te causae impellebant leves
<ter. hec. 3.4.13> Quod nunc minitare facere ut faceres, Sosia.
<ter. hec. 3.4.14> Sed Pamphilum ipsum video stare ante ostium.
<ter. hec. 3.4.15> Ite intro: ego hunc adibo si quid me velit.
<ter. hec. 3.4.16> Here, etiam tu hic stas? Et quidem te exspecto.
<ter. hec. 3.4.17> Quid est? In arcem transcurso opus est.Cui homini?
<ter. hec. 3.4.18> Tibi.In arcem? quid eo? Callidemidem hospitem
<ter. hec. 3.4.19> Myconium, qui mecum una advectus est, conveni.
<ter. hec. 3.4.20> Perii! vovisse hunc dicam, si salvus domum
<ter. hec. 3.4.21> Redisset unquam, ut me ambulando rumperet.
<ter. hec. 3.4.22> Quid cessas? Quid vis dicam? an conveniam modo?
<ter. hec. 3.4.23> Immo, quod constitui me hodie conventurum eum
<ter. hec. 3.4.24> Non posse; ne me frustra illic exspectet: vola.
<ter. hec. 3.4.25> At non novi hominis faciem. At faciam ut noveris.
<ter. hec. 3.4.26> Magnus, rubicundus, crispus, crassus, caesius,
<ter. hec. 3.4.27> Cadaverosa facie.Di illum perduint.
<ter. hec. 3.4.28> Quid si non veniet? maneamne usque ad vesperum?
<ter. hec. 3.4.29> Maneto: curre. Non queo; ita defessus sum.
<ter. hec. 3.4.30> Ille abiit: quid agam infelix? prorsus nescio
<ter. hec. 3.4.31> Quo pacto hoc celem quod me oravit Myrrhina,
<ter. hec. 3.4.32> Suae gnatae partum; nam me miseret mulieris.
<ter. hec. 3.4.33> Quod potero faciam, tamen ut pietatem colam;
<ter. hec. 3.4.34> Nam me parenti potius quam amori obsequi
<ter. hec. 3.4.35> Oportet. Atat eccum Phidippum et patrem
<ter. hec. 3.4.36> Video: horsum pergunt. Quid dicam hisce incertus sum.
<ter. hec. 3.5.1> Dixtin dudum illam dixisse se exspectare filium?
<ter. hec. 3.5.2> Factum.Venisse aiunt: redeat. Quam causam dicam patri
<ter. hec. 3.5.3> Quamobrem non reducam nescio. Quem ego hic audivi loqui?
<ter. hec. 3.5.4> Certum offirmare est viam me quam decrevi persequi.
<ter. hec. 3.5.5> Ipsus est de quo hic agebam tecum. Salve, mi pater. 
<ter. hec. 3.5.6> Gnate mi, salve. Bene factum te advenisse, Pamphile;
<ter. hec. 3.5.7> Atque adeo, quod maximum est, salvum atque validum. Creditur.
<ter. hec. 3.5.8> Advenis modo? Admodum. Cedo, quid reliquit Phania Consobrinus noster?
<ter. hec. 3.5.9> Sane hercle homo voluptati obsequens
<ter. hec. 3.5.10Fuit dum vixit; et qui sic sunt haud multum heredem iuvant:
<ter. hec. 3.5.11> Sibi vero hanc laudem relinquunt: "Vixit, dum vixit, bene."
<ter. hec. 3.5.12> Tum tu igitur nihil attulisti huc plus una sententia?
<ter. hec. 3.5.13> Quicquid est id quod reliquit profuit. Immo obfuit;
<ter. hec. 3.5.14> Nam illum vivum et salvum vellem. Impune optare istuc licet:
<ter. hec. 3.5.15> Ille reviviscet iam nunquam; et tamen utrum malis scio.
<ter. hec. 3.5.16> Heri Philumenam ad se arcessi hic iussit: die iussisse te.
<ter. hec. 3.5.17> Noli fodere: iussi. Sed eam iam remittet. Scilicet.
<ter. hec. 3.5.18> Omnem rem scio ut sit gesta: adveniens audivi omnia.
<ter. hec. 3.5.19> At istos invidos Di perdant qui haec libenter nuntiant.
<ter. hec. 3.5.20> Ego me scio cavisse ne ulla merito contumelia
<ter. hec. 3.5.21> Fieri a vobis posset: idque si nunc memorare hic velim,
<ter. hec. 3.5.22> Quam fideli animo et benigno in illam et clementi fui,
<ter. hec. 3.5.23> Vere possum; ni te ex ipsa haec magis velim resciscere;
<ter. hec. 3.5.24> Namque eo pacto maxime apud te meo erit ingenio fides,
<ter. hec. 3.5.25> Quum illa quae nunc in me iniqua est aequa de me dixerit:
<ter. hec. 3.5.26> Neque mea culpa hoc discidium evenisse, id testor Deos.
<ter. hec. 3.5.27> Sed quando sese esse indignam deputat matri meae
<ter. hec. 3.5.28> Quae concedat, cuiusque mores toleret sua modestia,
<ter. hec. 3.5.29> Neque alio pacto componi potest inter eas gratia,
<ter. hec. 3.5.30> Segreganda aut mater a me est, Phidippe, aut Philumena:
<ter. hec. 3.5.31> Nunc me pietas matris potius commodum suadet sequi.
<ter. hec. 3.5.32> Pamphile, haud invito ad aures sermo mihi accessit tuus,
<ter. hec. 3.5.33> Quum te postputasse omnes res prae parente intelligo.
<ter. hec. 3.5.34> Verum vide ne impulsus ita prave insistas, Pamphile.
<ter. hec. 3.5.35> Quibus iris impulsus nunc in illam iniquus siem?
<ter. hec. 3.5.36> Quae nunquam quicquam erga me commerita est, pater,
<ter. hec. 3.5.37> Quod nollem; et saepe quod vellem meritam scio.
<ter. hec. 3.5.38> Amoque et laudo et vehementer desidero;
<ter. hec. 3.5.39> Nam fuisse erga me miro ingenio expertus sum;
<ter. hec. 3.5.40> Illique exopto ut reliquam vitam exigat
<ter. hec. 3.5.41> Cum eo viro me qui sit fortunatior;
<ter. hec. 3.5.42> Quandoquidem illam a me distrahit necessitas.
<ter. hec. 3.5.43> Tibi id in manu est ne fiat. Si sanus sies,
<ter. hec. 3.5.44> Iube illam redire. Non est consilium, pater.
<ter. hec. 3.5.45> Matris servibo commodis. Quo abis? mane;
<ter. hec. 3.5.46> Mane, inquam: quo abis? Quae haec est pertinacia?
<ter. hec. 3.5.47> Dixin, Phidippe, hanc rem aegre laturum esse eum?
<ter. hec. 3.5.48> Quamobrem te orabam filiam ut remitteres.
<ter. hec. 3.5.49> Non credidi edepol adeo inhumanum fore.
<ter. hec. 3.5.50> Ita nunc is sibi me supplicaturum putat?
<ter. hec. 3.5.51> Si est ut velit reducere uxorem, licet;
<ter. hec. 3.5.52> Sin alio est animo, renumeret dotem huc; eat.
<ter. hec. 3.5.53> Ecce autem tu quoque proterve iracundus es.
<ter. hec. 3.5.54> Percontumax redisti huc nobis, Pamphile.
<ter. hec. 3.5.55> Decedet iam ira haec, etsi merito iratus est.
<ter. hec. 3.5.56> Quia paulum vobis accessit pecuniae,
<ter. hec. 3.5.57> Sublati animi sunt. Etiam mecum litigas?
<ter. hec. 3.5.58> Deliberet, renuntietque hodie mihi,
<ter. hec. 3.5.59> Velitne an non; ut alii, si huic non sit, siet.
<ter. hec. 3.5.60> Phidippe, ades, audi paucis. Abiit. Quid mea?
<ter. hec. 3.5.61> Postremo inter se transigant ipsi, ut libet;
<ter. hec. 3.5.62> Quando nec natus neque hic mihi quicquam obtemperant;
<ter. hec. 3.5.63> Quae dico parvi pendunt. Porto hoc iurgium
<ter. hec. 3.5.64> Ad uxorem, cuius haec fiunt consilio omnia;
<ter. hec. 3.5.65> Atque in eam hoc omne quod mihi aegre est evomam.
<ter. hec. 4.1.1> Perii: quid agam? quo me vertam? quid viro meo respondebo
<ter. hec. 4.1.2> Misera? nam audivisse vocem pueri visus est vagientis:
<ter. hec. 4.1.3> Ita corripuit derepente tacitus sese ad filiam.
<ter. hec. 4.1.4> Quod si rescierit peperisse eam, id qua causa clam me habuisse
<ter. hec. 4.1.5> Dicam non edepol scio.
<ter. hec. 4.1.6> Sed ostium concrepuit. Credo ipsum exire ad me: nulla sum.
<ter. hec. 4.1.7> Uxor ubi me ad filiam ire sensit, se duxit foras;
<ter. hec. 4.1.8> Atque eccam video. Quid ais, Myrrhina? Heus, tibi dico. Mihine, mi vir?
<ter. hec. 4.1.9> Vir ego tuus sim? tun virum me aut hominem deputas adeo esse?
<ter. hec. 4.1.10> Nam si utrumvis horum, mulier, unquam tibi visus forem,
<ter. hec. 4.1.11> Non sic ludibrio tuis factis habitus essem. Quibus? At rogitas?
<ter. hec. 4.1.12> Peperit filia. Hem, taces? ex quo? Istuc patrem rogare est aequum?
<ter. hec. 4.1.13> Perii: ex quo censes nisi ex illo cui data est nuptum, obsecro?
<ter. hec. 4.1.14> Credo; neque adeo arbitrari patris est aliter: sed demiror
<ter. hec. 4.1.15> Quid sit quamobrem tantopere omnes nos celare volueris
<ter. hec. 4.1.16> Partum, praesertim quum et recte et tempore suo pepererit.
<ter. hec. 4.1.17> Adeon pervicaci esse animo ut puerum praeoptares perire,
<ter. hec. 4.1.18> Ex quo firmiorem inter nos fore amicitiam posthac scires,
<ter. hec. 4.1.19> Potius quam adversum animi tui libidinem esset cum illo nupta?
<ter. hec. 4.1.20> Ego etiam illorum esse hanc culpam credidi, quae te est penes.
<ter. hec. 4.1.21> Misera sum. Utinam sciam ita esse istuc sed nunc mihi in mentem venit
<ter. hec. 4.1.22> De hac re quod locuta es olim, quum illum generum cepimus:
<ter. hec. 4.1.23> Nam negabas nuptam posse filiam tuam te pati
<ter. hec. 4.1.24> Cum eo qui meretricem amaret, qui pernoctaret foris.
<ter. hec. 4.1.25> Quamvis causam hunc suspicari quam ipsam veram mavolo.
<ter. hec. 4.1.26> Multo prius scivi quam tu illum amicam habere, Myrrhina:
<ter. hec. 4.1.27> Verum id vitium nunquam decrevi esse ego adolescentiae:
<ter. hec. 4.1.28> Nam id est omnibus innatum: at pol iam aderit se quoque etiam quum oderit.
<ter. hec. 4.1.29> Sed ut olim te ostendisti eadem esse nihil cessavisti usque adhuc,
<ter. hec. 4.1.30> Ut filiam ab eo abduceres, neu quod ego egissem asset ratum.
<ter. hec. 4.1.31> Id nunc res indicium haec facit quo pacto factum volueris.
<ter. hec. 4.1.32> Adeon me esse pervicacem censes cui mater siem
<ter. hec. 4.1.33> Ut eo essem animo, si ex usu esset nostro hoc matrimonium?
<ter. hec. 4.1.34> Tun prospicere, aut iudicare nostram in rem quod sit potes?
<ter. hec. 4.1.35> Audisti ex aliquo fortasse qui vidisse eum diceret
<ter. hec. 4.1.36> Exeuntem aut introeuntem ad amicam. Quid tum postea,
<ter. hec. 4.1.37> Si modeste ac raro hoc fecit? nonne ea dissimulare nos
<ter. hec. 4.1.38> Magis humanum est quam dare operam id scire qui nos oderit?
<ter. hec. 4.1.39> Nam si is posset ab ea sese derepente avellere
<ter. hec. 4.1.40> Quacum tot consuesset annos, non eum hominem ducerem,
<ter. hec. 4.1.41> Nec virum satis firmum gnatae. Mitte adolescentem, obsecro,
<ter. hec. 4.1.42> Et quae me peccasse ais. Abi: solum solus conveni.
<ter. hec. 4.1.43> Roga velitne an non uxorem: si est ut dicat velle se,
<ter. hec. 4.1.44> Redde; sin est autem ut nolit, recte ego consului meae.
<ter. hec. 4.1.45> Si quidem ille ipse non vult, et tu sensti esse in eo, Myrrhina,
<ter. hec. 4.1.46> Peccatum, aderam cuius consilio ea par fuerat prospici.
<ter. hec. 4.1.47> Quamobrem incendor ira esse ausam facere haec te iniussu meo.
<ter. hec. 4.1.48> Interdico ne extulisse extra aedes puerum usquam velis.
<ter. hec. 4.1.49> Sed ego stultior meis dictis parere hanc qui postulem.
<ter. hec. 4.1.50> Ibo intro, atque edicam servis ne quoquam efferri sinant.
<ter. hec. 4.1.51> Nullam pol credo mulierem me miseriorem vivere;
<ter. hec. 4.1.52> Nam ut hic laturus hoc sit, si ipsam rem ut siet resciverit,
<ter. hec. 4.1.53> Non edepol clam me est, quum hoc quod levius est tam animo iracundo tulit:
<ter. hec. 4.1.54> Nec qua via sententia eius possit mutari scio.
<ter. hec. 4.1.55> Hoc mihi unum ex plurimis miseriis reliquum fuerat malum,
<ter. hec. 4.1.56> Si puerum ut tollam cogit, cuius nos qui sit nescimus pater.
<ter. hec. 4.1.57> Nam quum compressa est nata, forma in tenebris nosci non quita est;
<ter. hec. 4.1.58> Neque detractum ei est quicquam qui posset post nosci qui siet.
<ter. hec. 4.1.59> Ipse eripuit vi in digito quem habuit virgini abiens annulum.
<ter. hec. 4.1.60> Simul vereor Pamphilum, ne orata nostra nequeat diutius
<ter. hec. 4.1.61> Celare, quum sciet alienum puerum tolli pro suo.
<ter. hec. 4.2.1> Non clam me est, nate mi, tibi me esse suspectam uxorem tuam
<ter. hec. 4.2.2> Propter meos mores hinc abisse, etsi ea dissimulas sedulo.
<ter. hec. 4.2.3> Verum, ita me Di ament, itaque obtingant ex te quae exopto mihi,
<ter. hec. 4.2.4> Ut nunquam sciens commerui merito ut caperet odium illa mei;
<ter. hec. 4.2.5> Teque ante quam me amare rebar ei rei firmasti fidem.
<ter. hec. 4.2.6> Nam mihi intus tuus pater narravit modo quo pacto me habueris
<ter. hec. 4.2.7> Praepositam amori tuo: nunc tibi me certum est contra gratiam
<ter. hec. 4.2.8> Referre, ut apud me praemium esse positum pietati scias.
<ter. hec. 4.2.9> Mi Pamphile, hoc et vobis et meae commodum famae arbitror:
<ter. hec. 4.2.10> Ego rus abituram hinc cum tuo me esse certo decrevi patre,
<ter. hec. 4.2.11> Ne mea praesentia obstet, neu causa ulla restet reliqua
<ter. hec. 4.2.12> Quin tua Philumema ad te redeat. Quaeso, quid istuc consili est?
<ter. hec. 4.2.13> Illius stultitia victa ex urbe tu rus habitatum migres?
<ter. hec. 4.2.14> Non facies: neque sinam ut qui nobis, mater, maledictum velit
<ter. hec. 4.2.15> Mea pertinacia esse dicat factum, haud tua modestia.
<ter. hec. 4.2.16> Tum tuas amicas te et cognatas deserere et festos dies
<ter. hec. 4.2.17> Mea causa nolo. Nihil pol iam istaec res mihi voluptatis ferunt:
<ter. hec. 4.2.18> Dum aetatis tempus tulit perfuncta satis sum: satias iam tenet
<ter. hec. 4.2.19> Studiorum istorum. Haec mihi nunc cura est maxima ut ne cui meae
<ter. hec. 4.2.20> Longinquitas aetatis obstet, mortemve exspectet meam.
<ter. hec. 4.2.21> Hic video me esse invisam immerito: tempus est concedere.
<ter. hec. 4.2.22> Sic optime, ut ego opinor, omnes causas praecidam omnibus;
<ter. hec. 4.2.23> Et me hac suspicione exsolvam, et illis morem gessero.
<ter. hec. 4.2.24> Sine me obsecro hoc effugere vulgus quod male audit mulierum.
<ter. hec. 4.2.25> Quam fortunatus caeteris sim rebus, absque una hac foret,
<ter. hec. 4.2.26> Hanc matrem habens talem, illam autem uxorem. Obsecro, mi Pamphile,
<ter. hec. 4.2.27> Non tute incommodam rem, ut quaeque est, in animum induces pati?
<ter. hec. 4.2.28> Si caetera sunt ita ut vis, itaque ut esse ego illam existimo,
<ter. hec. 4.2.29> Mi gnate, da veniam hanc mihi: reduce illam. Vae misero mihi!
<ter. hec. 4.2.30> Et mihi quidem! nam haec res non minus me male habet quam te, gnate mi.
<ter. hec. 4.3.1> Quem cum istoc sermonem habueris procul hinc stans accepi, uxor.
<ter. hec. 4.3.2> Istuc est sapere, qui ubicumque opus sit animum possis flectere;
<ter. hec. 4.3.3> Quod faciendum sit post fortasse idem hoc nunc si feceris.
<ter. hec. 4.3.4> Fors fuat pol. Abi rus ergo hinc: ibi ego te et tu me feres.
<ter. hec. 4.3.5> Spero ecastor. I ergo intro, et compone quae tecum simul
<ter. hec. 4.3.6> Ferantur: dixi. Ita ut iubes faciam. Pater. Quid vis, Pamphile?
<ter. hec. 4.3.7> Hinc abire matrem? minime. Quid ita istuc vis?
<ter. hec. 4.3.8> Quia de uxore incertus sum etiam quid sim facturus. Quid est?
<ter. hec. 4.3.9> Quid vis facere nisi reducere? Equidem cupio; et vix contineor;
<ter. hec. 4.3.10> Sed non minuam meum consilium: ex usu quod est id persequar.
<ter. hec. 4.3.11> Credo ea gratia concordes magis, si non reducam, fore.
<ter. hec. 4.3.12> Nescias. Verum id tua refert nihil utrum illae fecerint,
<ter. hec. 4.3.13> Quando haec abierit. Odiosa haec est aetas adolescentulis.
<ter. hec. 4.3.14> E medio aequum excedere est. Postremo iam nos fabula
<ter. hec. 4.3.15> Sumus, Pamphile, "senex atque anus."
<ter. hec. 4.3.16> Sed video Phidippum egredi per tempus: accedamus.
<ter. hec. 4.4.1> Tibi quoque edepol iratus sum, Philumena,
<ter. hec. 4.4.2> Graviter quidem; nam hercle abs te factum est turpiter;
<ter. hec. 4.4.3> Etsi tibi causa est de hac re: mater te impulit:
<ter. hec. 4.4.4> Huic vero nulla est. Opportune te mihi,
<ter. hec. 4.4.5> Phidippe, in ipso tempore ostendis. Quid est?
<ter. hec. 4.4.6> Quid respondebo his? aut quo pacto hoc aperiam?
<ter. hec. 4.4.7> Die filiae rus concessuram hinc Sostratam:
<ter. hec. 4.4.8> Ne revereatur minus iam quo redeat domum.
<ter. hec. 4.4.9> Ah, Nullam de his rebus culpam commeruit tua:
<ter. hec. 4.4.10> A Myrrhina haec sunt mea uxore exorta omnia.
<ter. hec. 4.4.11> Mutatio fit: ea nos perturbat, Lache.
<ter. hec. 4.4.12> Dum ne reducam, turbent porro quam velint.
<ter. hec. 4.4.13> Ego, Pamphile, esse inter nos, si fieri potest,
<ter. hec. 4.4.14> Affinitatem hanc sane perpetuam volo:
<ter. hec. 4.4.15> Sin est ut aliter tua siet sententia,
<ter. hec. 4.4.16> Accipias puerum. Sensit peperisse; occidi.
<ter. hec. 4.4.17> Puerum? quem puerum? Natus est nobis nepos:
<ter. hec. 4.4.18> Nam abducta a vobis praegnas fuerat filia,
<ter. hec. 4.4.19> Neque fuisse praegnatem unquam ante hunc scivi diem.
<ter. hec. 4.4.20> Bene, ita me Di ament, nuntias; et gaudeo
<ter. hec. 4.4.21> Natum illum, et tibi illam salvam: sed quid mulieris
<ter. hec. 4.4.22> Uxorem habes, aut quibus moratam moribus?
<ter. hec. 4.4.23> Nosne hoc celatos tam diu? nequeo satis
<ter. hec. 4.4.24> Quam hoc mihi videtur factum prave proloqui.
<ter. hec. 4.4.25> Non tibi illud factum minus placet quam mihi, Lache.
<ter. hec. 4.4.26> Etiamsi dudum fuerat ambiguum hoc mihi,
<ter. hec. 4.4.27> Nunc non est quum eam consequitur alienus puer.
<ter. hec. 4.4.28> Nulla tibi, Pamphile, hic iam consultatio est.
<ter. hec. 4.4.29> Perii. Hunc videre saepe optabamus diem
<ter. hec. 4.4.30> Quum ex te esset aliquis qui te appellaret patrem.
<ter. hec. 4.4.31> Evenit: habeo gratiam Dis. Nullus sum.
<ter. hec. 4.4.32> Reduc uxorem, ac noli adversari mihi.
<ter. hec. 4.4.33> Pater, si ex me illa liberos vellet sibi,
<ter. hec. 4.4.34> Aut se esse mecum nuptam, satis certo scio
<ter. hec. 4.4.35> Non me clam haberet quod celasse intelligo.
<ter. hec. 4.4.36> Nunc quum eius alienum esse a me animum sentiam,
<ter. hec. 4.4.37> Nec conventurum inter nos posthac esse arbitror,
<ter. hec. 4.4.38> Quamobrem reducam? Mater quod suasit sua
<ter. hec. 4.4.39> Adolescens mulier fecit: mirandumne id est?
<ter. hec. 4.4.40> Censen te posse reperire ullam mulierem
<ter. hec. 4.4.41> Quae careat culpa? an quia non delinquunt viri?
<ter. hec. 4.4.42> Vosmet videte iam, Lache et tu Pamphile,
<ter. hec. 4.4.43> Remissane opus sit vobis redductan domum.
<ter. hec. 4.4.44> Uxor quid faciat in manu non est mea:
<ter. hec. 4.4.45> Neutra in re vobis difficultas a me erit.
<ter. hec. 4.4.46> Sed quid faciemus puero? Ridicule rogas:
<ter. hec. 4.4.47> Quicquid futurum est, huic suum reddas scilicet,
<ter. hec. 4.4.48> Ut alamus nostrum. Quem ipse neglexit pater Ego alam?
<ter. hec. 4.4.49> Quid dixti? Eho, an non alemus, Pamphile?
<ter. hec. 4.4.50> Prodemus quaeso potius? Quae haec amentia est?
<ter. hec. 4.4.51> Enimvero prorsus iam tacere non queo;
<ter. hec. 4.4.52> Nam cogis ea quae nolo ut praesente hoc loquar.
<ter. hec. 4.4.53> Ignarum censes tuarum lacrimarum esse me?
<ter. hec. 4.4.54> Aut quid sit id quod sollicitere ad hunc modum?
<ter. hec. 4.4.55> Primum hanc ubi dixti causam, te propter tuam
<ter. hec. 4.4.56> Matrem non posse habere hanc uxorem domi,
<ter. hec. 4.4.57> Pollicita est ea se concessuram ex aedibus.
<ter. hec. 4.4.58> Nunc postquam ademtam hanc quoque tibi causam vides;
<ter. hec. 4.4.59> Puer quia clam te est natus nactus alteram es.
<ter. hec. 4.4.60> Erras, tui animi si me esse ignarum putas.
<ter. hec. 4.4.61> Aliquando tandem huc animum ut adiungas tuum,
<ter. hec. 4.4.62> Quam longum spatium amandi amicam tibi dedi!
<ter. hec. 4.4.63> Sumtus quos fecisti in eam quam animo aequo tuli!
<ter. hec. 4.4.64> Egi atque oravi tecum uxorem ut duceres.
<ter. hec. 4.4.65> Tempus dixi esse; impulsu duxisti meo:
<ter. hec. 4.4.66> Quae tum obsecutus mihi fecisti ut decuerat;
<ter. hec. 4.4.67> Nunc animum rursum ad meretricem induxti tuum:
<ter. hec. 4.4.68> Cui tu obsecutus facis huic adeo iniuriam:
<ter. hec. 4.4.69> Nam in eandem vitam te revolutum denuo
<ter. hec. 4.4.70> Video esse. Mene? Te ipsum. Et facis iniuriam,
<ter. hec. 4.4.71> Quum fingis falsas causas ad discordiam,
<ter. hec. 4.4.72> Ut cum illa vivas, testem hanc quum abs te amoveris;
<ter. hec. 4.4.73> Sensitque adeo uxor; nam ei causa alia quae fuit
<ter. hec. 4.4.74> Quamobrem abs te abiret? Plane hic divinat; nam id est.
<ter. hec. 4.4.75> Dabo iusiurandum nihil esse istorum tibi.
<ter. hec. 4.4.76> Ah, Reduc uxorem: aut quamobrem non opus sit cedo.
<ter. hec. 4.4.77> Non est nunc tempus. Puerum accipias; nam is quidem
<ter. hec. 4.4.78> In culpa non est: post de matre videro.
<ter. hec. 4.4.79> Omnibus modis miser sum; nec quid agam scio;
<ter. hec. 4.4.80> Tot me nunc rebus miserum concludit pater.
<ter. hec. 4.4.81> Abibo hinc, praesens quando promoveo parum;
<ter. hec. 4.4.82> Nam puerum iniussu, credo, non tollent meo;
<ter. hec. 4.4.83> Praesertim in ea re quum sit mihi adiutrix socrus.
<ter. hec. 4.4.84> Fugis? hem, nec quicquam certi respondes mihi?
<ter. hec. 4.4.85> Num tibi videtur esse apud sese? Sine.
<ter. hec. 4.4.86> Puerum, Phidippe, mihi cedo; ego alam. Maxime.
<ter. hec. 4.4.87> Non mirum fecit uxor si hoc aegre tulit.
<ter. hec. 4.4.88> Amarae mulieres sunt: non facile haec ferunt.
<ter. hec. 4.4.89> Propterea haec ira est: nam ipsa narravit mihi.
<ter. hec. 4.4.90> Id ego hoc praesente tibi nolebam dicere,
<ter. hec. 4.4.91> Neque ei credebam primo; nunc vero palam est.
<ter. hec. 4.4.92> Nam omnino abhorrere animum huic video a nuptiis.
<ter. hec. 4.4.93> Quid ergo agam, Phidippe? quid das consili?
<ter. hec. 4.4.94> Quid agas? Meretricem hanc primum adeundam censeo.
<ter. hec. 4.4.95> Oremus; accusemus; gravius denique
<ter. hec. 4.4.96> Minitemur, si cum illo habuerit rem postea.
<ter. hec. 4.4.97> Faciam ut mones. Eho, puer, curre ad Bacchidem hanc
<ter. hec. 4.4.98> Vicinam nostram: huc evoca verbis meis;
<ter. hec. 4.4.99> Et te oro porro in hac re adiutor sis mihi.
<ter. hec. 4.4.100> Ah, Iamdudum dixi, idemque nunc dico, Lache;
<ter. hec. 4.4.101> Manere affinitatem hanc inter nos volo,
<ter. hec. 4.4.102> Si ullo modo est ut possit, quod spero fore.
<ter. hec. 4.4.103> Sed visne adesse me una, dum istam convenis?
<ter. hec. 4.4.104> Immo vero abi: aliquam puero nutricem para.
<ter. hec. 5.1.1> Non hoc de nihilo est quod Laches me nunc conventam esse expetit;
<ter. hec. 5.1.2> Nec pol me multum fallit quin quod suspicor sit quod velit.
<ter. hec. 5.1.3> Videndum est ne minus propter iram hanc impetrem quam possiem;
<ter. hec. 5.1.4> Aut ne quid faciam plus quod post me minus fecisse satius sit.
<ter. hec. 5.1.5> Aggrediar. Bacchis, salve. Salve, Lache.
<ter. hec. 5.1.6> Edepol credo te nonnihil mirari, Bacchis,
<ter. hec. 5.1.7> Quid sit quapropter te huc foras puerum evocare iussi.
<ter. hec. 5.1.8> Ego pol quoque etiam timida sum, quum venit mihi in mentem quae sim,
<ter. hec. 5.1.9> Ne nomen mihi quaesti obsiet; nam mores facile tutor.
<ter. hec. 5.1.10> Si vera dicis, nihil tibi est a me pericli, mulier;
<ter. hec. 5.1.11> Nam aetate iam ea sum ut non siet peccato mihi ignosci aequum:
<ter. hec. 5.1.12> Quo magis omnes res cautius ne temere faciam accuro:
<ter. hec. 5.1.13> Nam si id facis facturave es bonas quod par est facere,
<ter. hec. 5.1.14> Inscitum offerre iniuriam tibi immerenti iniquum est.
<ter. hec. 5.1.15> Est magna ecastor gratia de istac re quam tibi habeam:
<ter. hec. 5.1.16> Nam qui post factam iniuriam se expurget, parum mihi prosit.
<ter. hec. 5.1.17> Sed quid istuc est? Meum receptas filium ad te Pamphilum. Ah!
<ter. hec. 5.1.18> Sine dicam. Uxorem hanc prius quam duxit, vestrum amorem pertuli.
<ter. hec. 5.1.19> Mane: nondum etiam dixi id quod volui. Hic nunc uxorem habet:
<ter. hec. 5.1.20> Quaere alium tibi firmiorem, dum tibi tempus consulendi est;
<ter. hec. 5.1.21> Nam neque ille hoc animo erit aetatem, neque pol tu eadem istac aetate.
<ter. hec. 5.1.22> Quis id ait? Socrus. Mene? Te ipsam; et filiam abduxit suam;
<ter. hec. 5.1.23> Puerumque ob eam rem clam voluit natus qui est extinguere.
<ter. hec. 5.1.24> Aliud si scirem qui firmare meam apud vos possem fidem
<ter. hec. 5.1.25> Sanctius quam iusiurandum, id pollicerer tibi, Lache,
<ter. hec. 5.1.26> Me segregatum habuisse, uxorem ut duxit, a me Pamphilum.
<ter. hec. 5.1.27> Lepida es; sed scin quid volo potius sodes facias? Quid vis? cedo.
<ter. hec. 5.1.28> Eas ad mulieres huc intro, atque istuc iusiurandum idem
<ter. hec. 5.1.29> Polliceare illis: exple animum iis, teque hoc crimine expedi.
<ter. hec. 5.1.30> Faciam; quod pol, si esset alia ex hoc quaestu, haud faceret scio,
<ter. hec. 5.1.31> Ut de tali causa nuptae mulieri se ostenderet.
<ter. hec. 5.1.32> Sed nolo falsa fama esse gnatum suspectum tuum,
<ter. hec. 5.1.33> Nec leviorem vobis, quibus est minime aequum, viderier
<ter. hec. 5.1.34> Immerito; nam meritus de me est quod queam illi ut commodem.
<ter. hec. 5.1.35> Facilem benevolumque lingua tua iam tibi me reddidit;
<ter. hec. 5.1.36> Nam non sunt solae arbitratae hae: ego quoque etiam credidi.
<ter. hec. 5.1.37> Nunc quum ego te esse praeter nostram opinionem comperi,
<ter. hec. 5.1.38> Fac eadem ut sis porro; nostra utere amicitia ut voles.
<ter. hec. 5.1.39> Aliter si facias ---- sed reprimam me, ne aegre quicquam ex me audias.
<ter. hec. 5.1.40> Verum te hoc moneo unum: amicus qualis sim aut quid possiem
<ter. hec. 5.1.41> Potius quam inimicus periclum facias.
<ter. hec. 5.2.1> Nihil apud me tibi
<ter. hec. 5.2.2> Defieri patiar quin quod opus sit benigne praebeatur.
<ter. hec. 5.2.3> Sed quum tu satura atque ebria eris, puer ut satur sit facito.
<ter. hec. 5.2.4> Noster socer, video, venit: puero nutricem adduxit.
<ter. hec. 5.2.5> Phidippe, Bacchis deierat persancte. Haecine ea est? Haec est.
<ter. hec. 5.2.6> Nec pol istae metuunt Deos; neque has respicere Deos opinor.
<ter. hec. 5.2.7> Ancillas dedo: quolibet cruciatu per me exquire.
<ter. hec. 5.2.8> Haec res hic agitur: Pamphilo me facere ut redeat uxor
<ter. hec. 5.2.9> Oportet; quod si perficio, non poenitet me famae,
<ter. hec. 5.2.10> Solam fecisse id quod aliae meretrices facere fugitant.
<ter. hec. 5.2.11> Phidippe, nostras mulieres suspectas fuisse falso
<ter. hec. 5.2.12> Nobis in re ipsa invenimus: porro hanc nunc experiamur:
<ter. hec. 5.2.13> Nam si compererit crimini tua se uxor credidisse,
<ter. hec. 5.2.14> Missam iram faciet: sin autem est ob eam rem iratus gnatus,
<ter. hec. 5.2.15> Quod peperit uxor clam, id leve est; cito ab eo haec ira abscedet.
<ter. hec. 5.2.16> Profecto in hac re nihil mali est quod sit discidio dignum.
<ter. hec. 5.2.17> Velim quidem hercle. Exquire: adest: quod satis sit faciet ipsa.
<ter. hec. 5.2.18> Quid mihi istaec narras? an quia non tute ipse dudum audisti
<ter. hec. 5.2.19> De hac re animus meus ut sit, Laches? illis modo explete animum.
<ter. hec. 5.2.20> Quaeso edepol, Bacchis, mihi quod es pollicita tute ut serves.
<ter. hec. 5.2.21> Ob eam rem vis ergo intro eam? I atque exple animum iis, ut credant.
<ter. hec. 5.2.22> Eo; etsi scio pol iis fore meum conspectum invisum hodie;
<ter. hec. 5.2.23> Nam nupta meretrici hostis est, a viro ubi segregate est.
<ter. hec. 5.2.24> At haec amicae erunt, ubi quamobrem adveneris resciscent.
<ter. hec. 5.2.25> At easdem amicas fore tibi promitto, rem ubi cognoverint.
<ter. hec. 5.2.26> Nam illas errore et te simul suspicione exsolves.
<ter. hec. 5.2.27> Perii: pudet Philumenae. Sequimini me huc intro ambae.
<ter. hec. 5.2.28> Quid est quod mihi malim quam quod huic intelligo evenire,
<ter. hec. 5.2.29> Ut gratiam neat sine suo dispendio, et mihi prosit?
<ter. hec. 5.2.30> Nam si est ut haec nunc Pamphilum vere ab se segregarit,
<ter. hec. 5.2.31> Scit sibi nobilitatem ex eo et rem natam et gloriam esse,
<ter. hec. 5.2.32> Referetque gratiam ei, unaque nos sibi opera amicos iunget.
<ter. hec. 5.3.1> Edepol nae meam herus esse operam deputat parvi preti,
<ter. hec. 5.3.2> Qui ob rem nullam misit, frustra ubi totum desedi diem,
<ter. hec. 5.3.3> Myconium hospitem dum exspecto in arce Callidemidem.
<ter. hec. 5.3.4> Itaque ineptus hodie dum illic sedeo, ut quisque venerat,
<ter. hec. 5.3.5> Accedebam. "Adolescens, dic dum, quaeso, es tu Myconius?"
<ter. hec. 5.3.6> "Non sum." "At Callidemides?" "Non." "Hospitem ecquem Pamphilum
<ter. hec. 5.3.7> Hic habes?" Omnes negabant: neque eum quenquam esse arbitror.
<ter. hec. 5.3.8> Denique hercle iam pudebat: abii. Sed quid Bacchidem
<ter. hec. 5.3.9> Ab nostro affine exeuntem video? Quid huic hic est rei?
<ter. hec. 5.3.10> Parmeno, opportune te offers: propere curre ad Pamphilum.
<ter. hec. 5.3.11> Quid eo? Dic me orare ut veniat. Ad te? Immo ad Philumenam.
<ter. hec. 5.3.12> Quid rei est? Tua quod nihil refert percontari desinas.
<ter. hec. 5.3.13> Nihil aliud dicam? Etiam; cognosse annulum illum Myrrhinam
<ter. hec. 5.3.14> Gnatae suae fuisse quem ipsus olim mihi dederat. Scio.
<ter. hec. 5.3.15> Tantumne est? Tantum: aderit continuo, hoc ubi ex te audierit.
<ter. hec. 5.3.16> Sed cessas? Minime equidem; nam hodie mihi potestas haud data est;
<ter. hec. 5.3.17> Ita cursando atque ambulando totum hunc contrivi diem.
<ter. hec. 5.3.18> Quantam obtuli adventu meo laetitiam Pamphilo hodie!
<ter. hec. 5.3.19> Quot commodas res attuli! quot autem ademi curas!
<ter. hec. 5.3.20> Gnatum ei restituo, paene qui harum ipsiusque opera periit:
<ter. hec. 5.3.21> Uxorem, quam nunquam est ratus posthac se habiturum, reddo;
<ter. hec. 5.3.22> Qua re suspectus suo patri et Phidippo fuit, exsolvi
<ter. hec. 5.3.23> Hic adeo his rebus annulus fuit initium inveniendis:
<ter. hec. 5.3.24> Nam memini abhinc menses decem fere ad me note prima
<ter. hec. 5.3.25> Confugere anhelantem domum, sine comite, vini plenum,
<ter. hec. 5.3.26> Cum hoc annulo: extimui ilico. "Mi Pamphile," inquam, "amabo,
<ter. hec. 5.3.27> Quid exanimatus es, obsecro? aut unde annulum istum nactus es?
<ter. hec. 5.3.28> Dic mihi." Ille alias res agere se simulare: postquam video,
<ter. hec. 5.3.29> Nescio quid suspicarier; magis coepi instare ut dicat.
<ter. hec. 5.3.30> Homo se fatetur vi in via nescio quam compressisse;
<ter. hec. 5.3.31> Dicitque sese illi annulum, dum luctat, detraxisse.
<ter. hec. 5.3.32> Eum haec cognovit Myrrhina in digito modo me habente.
<ter. hec. 5.3.33> Rogat unde sit? narro omnia haec: inde est cognitio facta
<ter. hec. 5.3.34> Philumenam compressam esse ab eo, et filium inde hunc natum.
<ter. hec. 5.3.35> Haec tot propter me gaudia illi contigisse laetor;
<ter. hec. 5.3.36> Etsi hoc meretrices aliae nolunt; neque enim est in rem nostram
<ter. hec. 5.3.37> Ut quisquam amator nuptiis laetetur: verum ecastor
<ter. hec. 5.3.38> Nunquam animum quaesti gratia ad malas adducam partes.
<ter. hec. 5.3.39> Ego dum illo licitum est usa sum benigno et lepido et comi.
<ter. hec. 5.3.40> Incommode mihi nuptiis evenit: factum fateor.
<ter. hec. 5.3.41> At pol me fecisse arbitror ne id merito mihi eveniret.
<ter. hec. 5.3.42> Multa ex quo fuerint commoda, eius incommoda aequum est ferre.
<ter. hec. 5.4.1> Vide, mi Parmeno, etiam sodes ut mihi haec certa et clara attuleris,
<ter. hec. 5.4.2> Ne me in breve coniicias tempus gaudio hoc falso frui.
<ter. hec. 5.4.3> Visum est. Certen? Deus sum, si hoc ita est. Verum reperies.
<ter. hec. 5.4.4> Manedum sodes: timeo ne aliud credam, atque aliud nunties.
<ter. hec. 5.4.5> Maneo. Sic te dixisse opinor, invenisse Myrrhinam
<ter. hec. 5.4.6> Bacchidem annulum suum habere. Factum. Eum quem olim ei dedi;
<ter. hec. 5.4.7> Eaque hoc te mihi nuntiare iussit: itane est factum? Ita, inquam.
<ter. hec. 5.4.8> Quis me est fortunatior, venustatisque adeo plenior?
<ter. hec. 5.4.9> Egone te pro hoc nuntio quid donem? Quid? quid? Nescio.
<ter. hec. 5.4.10> At ego scio. Quid? Nihil enim.
<ter. hec. 5.4.11> Nam neque in nuntio neque in me ipso tibi boni quid sit scio.
<ter. hec. 5.4.12> Egon, qui ab Orco mortuum me reducem in lucem feceris,
<ter. hec. 5.4.13> Sinam sine munere a me abire? Ah, nimium me ingratum putas.
<ter. hec. 5.4.14> Sed Bacchidem eccam video stare ante ostium.
<ter. hec. 5.4.15> Me exspectat, credo: adibo. Salve, Pamphile.
<ter. hec. 5.4.16> O Bacchis, O mea Bacchis, servatrix mea.
<ter. hec. 5.4.17> Bene factum, et volup est. Factis ut credam facis;
<ter. hec. 5.4.18> Antiquamque adeo tuam venustatem obtines,
<ter. hec. 5.4.19> Ut voluptati obitus, sermo, adventus tuus, quocunque adveneris,
<ter. hec. 5.4.20> Semper siet. Ac tu ecastor morem antiquum atque ingenium obtines,
<ter. hec. 5.4.21> Ut unus omnium homo te vivat nusquam quisquam blandior.
<ter. hec. 5.4.22> Ha! ha! hae! tun mihi istuc? Recte amasti, Pamphile, uxorem tuam;
<ter. hec. 5.4.23> Nam nunquam ante hunc diem meis oculis eam, quod nossem, videram.
<ter. hec. 5.4.24> Perliberalis visa est. Dic verum. Ita me Di ament, Pamphile.
<ter. hec. 5.4.25> Dic mihi, harum rerum numquid dixti iam patri? Nihil. Neque opus est
<ter. hec. 5.4.26> Adeo muttito: placet non fieri hoc itidem ut in comoediis,
<ter. hec. 5.4.27> Omnia omnes ubi resciscunt: hic quos par fuerat resciscere
<ter. hec. 5.4.28> Sciunt; quos non autem aequum est scire neque resciscent neque scient.
<ter. hec. 5.4.29> Immo etiam hoc qui occultari facilius credas dabo.
<ter. hec. 5.4.30> Myrrhina ita Phidippo dixit, iuriiurando meo
<ter. hec. 5.4.31> Se fidem habuisse, et propterea te sibi purgatum. Optime est;
<ter. hec. 5.4.32> Speroque hanc rem esse eventuram nobis ex sententia.
<ter. hec. 5.4.33> Here, licetne scire ex te hodie quid sit quod feci boni;
<ter. hec. 5.4.34> Aut quid istuc est quod vos agitis? Non licet. Tamen suspicor.
<ter. hec. 5.4.35> Egone hunc ab Orco mortuum? quo pacto? Nescis, Parmeno,
<ter. hec. 5.4.36> Quantum hodie profueris mihi, et me ex quanta aerumna extraxeris.
<ter. hec. 5.4.37> Immo vero scio; neque hoc imprudens feci. Ego istuc satis scio.
<ter. hec. 5.4.38> An temere quicquam Parmenonem praetereat quod facto usus sit?
<ter. hec. 5.4.39> Sequere me intro, Parmeno. Sequor. Equidem plus hodie boni
<ter. hec. 5.4.40> Feci imprudens quam sciens ante hunc diem unquam. Plaudite.
