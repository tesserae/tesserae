<petr_riga. aur. evang. tit.>	euangelia
<petr_riga. aur. evang. tit.>	prologus super quatuor euangelistas
<petr_riga. aur. evang. 1>	Post legem ueterem respira, Petre; refulget
<petr_riga. aur. evang. 2>	Lex noua; fac uersus de nouitate nouos.
<petr_riga. aur. evang. 3>	Non opus est phalere, sed diues sensus inauret;
<petr_riga. aur. evang. 4>	Plus pretiosa ualent et speciosa minus.
<petr_riga. aur. evang. 5>	Lux euangelii sit limes carminis; ex hac
<petr_riga. aur. evang. 6>	Materia texam carmen opusque meum.
<petr_riga. aur. evang. 7>	Quatuor intueor paradisi flumina; Christi
<petr_riga. aur. evang. 8>	Quadrigam uideo quatuor ire rotis.
<petr_riga. aur. evang. 9>	Que iuga queue rote referam, que frena, quis axis,
<petr_riga. aur. evang. 10>	Quis uir, quis uitulus, quis leo, quis sit auis:
<petr_riga. aur. evang. 11>	Vtraque lex axis, frenum discretio, Christus
<petr_riga. aur. evang. 12>	Est auriga, iuga sunt tua iussa, Deus.
<petr_riga. aur. evang. 13>	Sors diuisa rotas trahit - it rota prima, secunda
<petr_riga. aur. evang. 14>	Festinat, currit tertia, quarta uolat.
<petr_riga. aur. evang. 15>	Matheum signat uir, bos Lucam, leo Marcum,
<petr_riga. aur. evang. 16>	Ales discipulum qui sine labe fuit.
<petr_riga. aur. evang. 17>	Matheo species humana datur quia scripto
<petr_riga. aur. evang. 18>	Indicat et titulo quod Deus egit homo.
<petr_riga. aur. evang. 19>	Lucam designat bos uictima, qui specialem
<petr_riga. aur. evang. 20>	Materiam sumpsit de cruce, Christe, tua.
<petr_riga. aur. evang. 21>	Marcum declarat leo, qui descripsit aperte
<petr_riga. aur. evang. 22>	Quanta surrexit ui tua, Christe, caro.
<petr_riga. aur. evang. 23>	Discipulum signat species aquilina pudicum,
<petr_riga. aur. evang. 24>	Qui super astra uolat, celica uerba sonans.
<petr_riga. aur. evang. 25>	Hebream redolet Mathei pagina linguam;
<petr_riga. aur. evang. 26>	In greco reliqui tres studuere loqui.
<petr_riga. aur. evang. 27>	Pagina Mathei lac, Luce littera sanguis,
<petr_riga. aur. evang. 28>	Marci scripta merum, mella Iohannis opus.
<petr_riga. aur. evang. 29>	Consule scripturas: hic ferreus, ereus ille,
<petr_riga. aur. evang. 30>	Hic argenteus est, aureus ille stilus.
<petr_riga. aur. evang. 31>	Ille uelut terram sapit, ille sapit quasi myrram,
<petr_riga. aur. evang. 32>	Hic quasi flos redolet, hic ut aroma uiget.
<petr_riga. aur. evang. 33>	Christum nascentem docet hic, alius morientem,
<petr_riga. aur. evang. 34>	Ille quod exsurgit, ille quod astra petit.
<petr_riga. aur. evang. 35>	Ad Christum possunt simul hec predicta referri,
<petr_riga. aur. evang. 36>	Ad quem nostra, precor, penna uolare queat.
<petr_riga. aur. evang. 37>	Christus homo, Christus uitulus, Christus leo, Christus
<petr_riga. aur. evang. 38>	Est auis; in Christo cuncta notare potes:
<petr_riga. aur. evang. 39>	Est homo dum uiuit, bos dum moritur, leo quando
<petr_riga. aur. evang. 40>	Carne resurgit, auis quando superna petit.
<petr_riga. aur. evang. 41>	Pertinet ad iustos eadem descriptio mores;
<petr_riga. aur. evang. 42>	Quatuor hec iustus quilibet esse potest:
<petr_riga. aur. evang. 43>	Est ratione uigens homo, bos carnalia mactans,
<petr_riga. aur. evang. 44>	Est leo praua domans, est auis alta sequens.
<petr_riga. aur. evang. 45>	Factis rebus homo, iumentis bos dominatur;
<petr_riga. aur. evang. 46>	Rex leo, rex aquila: quatuor ista nota.
<petr_riga. aur. evang. 47>	His ita libatis, retro se mea penna reflectat,
<petr_riga. aur. evang. 48>	Currat ut historie littera more suo.

<petr_riga. aur. evang. tit.>	euangelium secundum Lucam
<petr_riga. aur. evang. 1>	Claruit, Herode ius regis agente, sacerdos
<petr_riga. aur. evang. 2>	Qui Zacharie nomine clarus erat.
<petr_riga. aur. evang. 3>	Nobilis huic nupsit ex Aaron germine coniux
<petr_riga. aur. evang. 4>	Elizabeth; sterilis hec fuit, ille senex.
<petr_riga. aur. evang. 5>	Nobilitas morum genus ornat nobile; dare
<petr_riga. aur. evang. 6>	Stirpi respondet actio clara boni.
<petr_riga. aur. evang. 7>	Ad pia nota precum uir supplex, uxor egenis
<petr_riga. aur. evang. 8>	Larga, sed ad partum uenter auarus erat.
<petr_riga. aur. evang. 9>	Vt Zacharias incensum ponat, ut intret
<petr_riga. aur. evang. 10>	Cum prece templa, sue postulat ordo uicis.
<petr_riga. aur. evang. 11>	Angelus oranti Gabriel apparet et inquit:
<petr_riga. aur. evang. 12>	"Vox tua clamorem fecit in aure Dei;
<petr_riga. aur. evang. 13>	Elizabeth puerum pariet tibi, cuius in ortu
<petr_riga. aur. evang. 14>	Gaudia mundus aget et dolor exul erit.
<petr_riga. aur. evang. 15>	Hunc, cum lux ueniet octaua, Iohannis honora
<petr_riga. aur. evang. 16>	Nomine; diuinum uox habet ista decus.
<petr_riga. aur. evang. 17>	Dona Sacri Flatus in materna bibet aluo,
<petr_riga. aur. evang. 18>	Sed non uina bibet uel quod obesse potest."
<petr_riga. aur. evang. 19>	Reddidit ista senex Gabrieli: "Me latet istud.
<petr_riga. aur. evang. 20>	Qua ratione sequi res tua uerba queat?
<petr_riga. aur. evang. 21>	Hoc etas prohibet mea, coniugis aluus abhorret;
<petr_riga. aur. evang. 22>	Fructus de sterili surgere nescit humo."
<petr_riga. aur. evang. 23>	Intulit ista seni Gabriel: "Quia mens tua nutat,
<petr_riga. aur. evang. 24>	Dura meis uerbis credere, mutus eris,
<petr_riga. aur. evang. 25>	Nec solui poterunt tibi lingue uincula donec
<petr_riga. aur. evang. 26>	Impleri uideas tempore cuncta suo."
<petr_riga. aur. evang. 27>	His dictis rediit celestis nuntius, eius
<petr_riga. aur. evang. 28>	Verba nec effectu nuda fuere suo.
<petr_riga. aur. evang. 29>	Concepit sterilis coniunx de coniuge, quinque
<petr_riga. aur. evang. 30>	Mensibus abscondens nobile uentris onus.

<petr_riga. aur. evang. tit.>	de pulcritudine Beate Viriginis Marie
<petr_riga. aur. evang. 31>	Post missus Gabriel in sexto mense, salutem
<petr_riga. aur. evang. 32>	Affert angelicam, Virgo Maria, tibi.
<petr_riga. aur. evang. 33>	Hic, Petre, fige stilum; tam dare Virginis ortum,
<petr_riga. aur. evang. 34>	Virtutes, speciem carmine pinge nono.
<petr_riga. aur. evang. 35>	Tanto compluit hanc diues natura decore
<petr_riga. aur. evang. 36>	Quod mirata fuit nil superesse sibi.
<petr_riga. aur. evang. 37>	Non habuit similem, non est habitura sequentem
<petr_riga. aur. evang. 38>	Terra; parens phenix hec fuit absque pare.
<petr_riga. aur. evang. 39>	Vnam nec maculam natura reliquit in ista;
<petr_riga. aur. evang. 40>	Ad caput a planta transuolat iste decor.
<petr_riga. aur. evang. 41>	Colla, supercilia, corna, frons, oculi, gena, nasus,
<petr_riga. aur. evang. 42>	Os, dens, labra, manus, pes sine labe nitent.
<petr_riga. aur. evang. 43>	Absque pilis candor in colli colle diescit
<petr_riga. aur. evang. 44>	Nec niueum fuscat umbra pilosa decus.
<petr_riga. aur. evang. 45>	Blanda supercilia uia lactea diuidit; asper
<petr_riga. aur. evang. 46>	Non ibi frondescit luxuriatue pilus.
<petr_riga. aur. evang. 47>	Lucidus est crinis, capitis decor emulus auri,
<petr_riga. aur. evang. 48>	Non ibi castigant uincla magistra comam.
<petr_riga. aur. evang. 49>	Frontis planities albedine certat olori
<petr_riga. aur. evang. 50>	Siue niui nullo que pede trita fuit.
<petr_riga. aur. evang. 51>	Emittunt geminos oculorum lumina soles,
<petr_riga. aur. evang. 52>	Ad quorum cedunt astra minora iubar.
<petr_riga. aur. evang. 53>	Alba, rubens, gemino gena picta colore maritat
<petr_riga. aur. evang. 54>	In se, purpureis alba ligustra rosis;
<petr_riga. aur. evang. 55>	Candori socio rubor interfusus ibidem
<petr_riga. aur. evang. 56>	Militat, a roseo flore tributa petens.
<petr_riga. aur. evang. 57>	Nasi fracturam moderatrix norma uenustat,
<petr_riga. aur. evang. 58>	Nec breuis aut longus sed moderatus erat.
<petr_riga. aur. evang. 59>	Florum nobilitas ori contendere puro
<petr_riga. aur. evang. 60>	Non audet, tantus ridet in ore decor.
<petr_riga. aur. evang. 61>	Non hospes colit ora color, nec fuscus adulter
<petr_riga. aur. evang. 62>	Inclita nature dona iuuare potest.
<petr_riga. aur. evang. 63>	Victores eboris dentes intellige; nullum
<petr_riga. aur. evang. 64>	Tanti candoris India gignit ebur.
<petr_riga. aur. evang. 65>	Quinque manus pollens digitis, extendere palmam
<petr_riga. aur. evang. 66>	Plus didicit pugnum quam retinere suum.
<petr_riga. aur. evang. 67>	Molis corporee sustentat fortiter artus
<petr_riga. aur. evang. 68>	More columpnarum firmus uterque pedum.

<petr_riga. aur. evang. tit.>	de commendatione Beate Marie Virginis
<petr_riga. aur. evang. 69>	Archa, columba Noe fuit hec, Moysi rubus, Aaron
<petr_riga. aur. evang. 70>	Virga, Iacob scala, septupla spica Ioseph,
<petr_riga. aur. evang. 71>	Nubes manna pluens, petra larga fluenta refundens,
<petr_riga. aur. evang. 72>	Pertica serpentis que medicina fuit,
<petr_riga. aur. evang. 73>	Funda Dauid fundens lapidem qui perculit hostem,
<petr_riga. aur. evang. 74>	Fons Bethleem cuius ille sitiuit aquam,
<petr_riga. aur. evang. 75>	Prefulgens eboris candore thronus Salomonis,
<petr_riga. aur. evang. 76>	Concha fluens rore per Gedeonis opus,
<petr_riga. aur. evang. 77>	Vrceus electri quod uidit in igne propheta,
<petr_riga. aur. evang. 78>	In Domini semper ianua clausa domo,
<petr_riga. aur. evang. 79>	Lampas prerutilans septem uicina lucernis
<petr_riga. aur. evang. 80>	Quam Zacharias uidit, oliva uirens,
<petr_riga. aur. evang. 81>	Cui decor est nomen de uirgis una duabus,
<petr_riga. aur. evang. 82>	Terra creans uermem quo perit umbra Ione,
<petr_riga. aur. evang. 83>	Solis amicta die mulier, cuius caput ornat
<petr_riga. aur. evang. 84>	Bis sex stellarum luce corona micans.
<petr_riga. aur. evang. 85>	Que modo perstrinxi de Virgine, singula currant
<petr_riga. aur. evang. 86>	Ordine; uult planum sermo uiator iter.
<petr_riga. aur. evang. 87>	Vt det sermoni decus ordo decorus, inauret
<petr_riga. aur. evang. 88>	Pennam scriptoris aurea Virgo sui.
<petr_riga. aur. evang. 89>	Archa Maria fuit: semen seruatur in illa,
<petr_riga. aur. evang. 90>	Et regit et seruat et tegit ista suos.
<petr_riga. aur. evang. 91>	Ipsa columba fuit: oculos imitata columbe,
<petr_riga. aur. evang. 92>	Simplex et mitis et sine felle mali.
<petr_riga. aur. evang. 93>	Hec rubus est Moysi: rubus est immunis ab igne,
<petr_riga. aur. evang. 94>	Virgineum tetigit nulla libido decus.
<petr_riga. aur. evang. 95>	Est Virgo uirga: sine germine protulit illa
<petr_riga. aur. evang. 96>	Flores, absque uiro protulit ista Deum.
<petr_riga. aur. evang. 97>	Hec est scala Iacob, prece cuius, munere cuius,
<petr_riga. aur. evang. 98>	Exemplis cuius scandis ad astra poli.
<petr_riga. aur. evang. 99>	Septupla spica Ioseph et cella simul fuit, Almo
<petr_riga. aur. evang. 100>	Pneumate concipiens, Panis alumpna Sacri.
<petr_riga. aur. evang. 101>	Manna dat hec nubes, laticem petra dum parit illum
<petr_riga. aur. evang. 102>	Qui fuit esca poli fonsque perhennis aque.
<petr_riga. aur. evang. 103>	Pertica Virgo fuit que serpentem tulit illum
<petr_riga. aur. evang. 104>	Qui nos saluauit, nulla uenena gerens.
<petr_riga. aur. evang. 105>	Funda Dauid fudit lapidem quo funditur hostis:
<petr_riga. aur. evang. 106>	Virgo Deum fudit, quo malus hostis obit.
<petr_riga. aur. evang. 107>	Hec est fons Bethleem quem rex sitiit, quia
<petr_riga. aur. evang. 108>	Panem Etheris in panis protulit ista domo.
<petr_riga. aur. evang. 109>	Concha fluens rore fuso de uellere spreto,
<petr_riga. aur. evang. 110>	Gaudet Iudea Virgo repleta Deo.
<petr_riga. aur. evang. 111>	Est thronus ex ebore Salomonis, cella pudoris
<petr_riga. aur. evang. 112>	Facta Dei sedes, candida sicut ebur.
<petr_riga. aur. evang. 113>	Est uas electri, nitet argento, rubet auro
<petr_riga. aur. evang. 114>	Dum parit hunc unum qui Deus est et homo.
<petr_riga. aur. evang. 115>	Ianua clausa manet quia uir transire per illam
<petr_riga. aur. evang. 116>	Non ualuit: Virgo concipit absque uiro.
<petr_riga. aur. evang. 117>	Hec est quam septem cingebant lumina lampas,
<petr_riga. aur. evang. 118>	Septeno Christi munere plena micans;
<petr_riga. aur. evang. 119>	Est et oliva uirens quia lux est, esca, medela
<petr_riga. aur. evang. 120>	Lux cecis, miseris esca, medela reis;
<petr_riga. aur. evang. 121>	Est et uirga decens quia solis lumen et omnes
<petr_riga. aur. evang. 122>	Celi candelas Virgo decore premit.
<petr_riga. aur. evang. 123>	Terra creat uermem, siccans hederam, quia Christum
<petr_riga. aur. evang. 124>	Virgo parit, per quem flens synagoga perit.
<petr_riga. aur. evang. 125>	Sole nitens mulier quam bis sex astra coronant:
<petr_riga. aur. evang. 126>	Bis sex discipulos astra fuisse reor.
<petr_riga. aur. evang. 127>	Virgo tam celebris, tam nobilis, exit ad ortum,
<petr_riga. aur. evang. 128>	Cuius in exortu lux fuit orta reis.
<petr_riga. aur. evang. 129>	Nunc metra formare de forma Virginis opto;
<petr_riga. aur. evang. 130>	Ornet deformem Virgo decora stilum.
<petr_riga. aur. evang. 131>	Humanam speciem transcendit forma puelle;
<petr_riga. aur. evang. 132>	Excedens hominem, numinis instar habet.
<petr_riga. aur. evang. 133>	Pauperat artificis nature dona, decori
<petr_riga. aur. evang. 134>	Certans aurore, splendidus oris honor.

<petr_riga. aur. evang. tit.>	ingressus angelus ad Mariam dixit: "Aue Maria"
<petr_riga. aur. evang. 135>	Missus ad hanc Gabriel sic cepit: "Aueto, sigillum
<petr_riga. aur. evang. 136>	Virgineum retinens, es paritura Iesum.
<petr_riga. aur. evang. 137>	Sanctum concipies de Sancto Pneumate, mundum
<petr_riga. aur. evang. 138>	Qui mundus mundet et sine fine manens."
<petr_riga. aur. evang. 139>	His uerbis credens, gaudens, octauo Kalendas
<petr_riga. aur. evang. 140>	Aprilis Virgo concipit absque uiro.
<petr_riga. aur. evang. 141>	Surgens inde petit properans montana, salutat
<petr_riga. aur. evang. 142>	Elizabeth; fuit hec plena uigore salus,
<petr_riga. aur. evang. 143>	Nam puer exultat materna clausus in aluo:
<petr_riga. aur. evang. 144>	Tante uirtutis uerba salutis erant.
<petr_riga. aur. evang. 145>	Et Matrem Domini cum diceret illa Beatam,
<petr_riga. aur. evang. 146>	Precinuit carmen Virgo Beata nouum,
<petr_riga. aur. evang. 147>	Cantans "Magnificat" et cetera que legis illic
<petr_riga. aur. evang. 148>	Ordine dicta suo, que canit illa Deo.
<petr_riga. aur. evang. 149>	Mansit ibi per tres menses Sacra Virgo, ministrans
<petr_riga. aur. evang. 150>	Cognate donec celitus illa parit;
<petr_riga. aur. evang. 151>	Iustorumque liber docet hoc, quod Sancta refertur
<petr_riga. aur. evang. 152>	A terra puerum Virgo leuasse prius.
<petr_riga. aur. evang. 153>	Orta dies octaua fuit, nuper puer ortus
<petr_riga. aur. evang. 154>	Fit circumcisus, lege iubente Dei.
<petr_riga. aur. evang. 155>	Insignire uolunt patris illum nomine plures
<petr_riga. aur. evang. 156>	Vt Zacharie nomen honoret eum,
<petr_riga. aur. evang. 157>	Sed mater prohibens facit hunc fulgere Iohannis
<petr_riga. aur. evang. 158>	Nomine; confirmat scriptio patris idem.
<petr_riga. aur. evang. 159>	Mox patrie lingue soluuntur uincula, plene
<petr_riga. aur. evang. 160>	Officium recipit lingua ligata suum;
<petr_riga. aur. evang. 161>	Edidit et carmen, dicens "Benedictus," et illud
<petr_riga. aur. evang. 162>	Totum quod sequitur concinit ille Deo. Quod
<petr_riga. aur. evang. 163>	Zacharias siluit, Gabriele Iohannis
<petr_riga. aur. evang. 164>	Ortum pandente, forma typusque fuit:
<petr_riga. aur. evang. 165>	Lex siluit ueniente Iesu, res depulit umbram,
<petr_riga. aur. evang. 166>	Lex euangelio cessit, imago rei.
<petr_riga. aur. evang. 167>	Ad bona queque puer crescens, deserta frequentat
<petr_riga. aur. evang. 168>	Donec Iudeis claruit eius opus.

<petr_riga. aur. evang. tit.>	quod Ioseph occulte uoluit dimittere Mariam grauidam, sed monitus ab angelo ne hoc faciat
<petr_riga. aur. evang. 169>	Ventre Ioseph grauidam cernensque stupensque Mariam,
<petr_riga. aur. evang. 170>	Querit ut abscedat clamque relinquat eam,
<petr_riga. aur. evang. 171>	Sed monet angelus hunc in sompnis ut sua fiat
<petr_riga. aur. evang. 172>	Coniux, nil in ea cogitet esse mali,
<petr_riga. aur. evang. 173>	Conceptum puerum Sancto de Pneumate credat,
<petr_riga. aur. evang. 174>	Imponensque Iesu nomen, honoret eum
<petr_riga. aur. evang. 175>	Qui saluet populum, qui mundum mundet ab omni
<petr_riga. aur. evang. 176>	Crimine, sit miseris spes, medicina reis.
<petr_riga. aur. evang. 177>	Paruit ille sacris monitis, uir uirginis esse
<petr_riga. aur. evang. 178>	Gaudens, cum Sancta Virgine uirgo manens.
<petr_riga. aur. evang. 179>	Cur Sacra Virgo uiro sit desponsata, legenti
<petr_riga. aur. evang. 180>	Causarum ratio fit manifesta trium:
<petr_riga. aur. evang. 181>	Ne plebs infamet grauidam, partusque puelle
<petr_riga. aur. evang. 182>	Vt lateat Sathanan, uirque ministret ei.

<petr_riga. aur. evang. tit.>	de descriptione orbis tempore Augusti, et de natiuitate Christi
<petr_riga. aur. evang. 183>	Tempore precepit Augustus Cesar in illo
<petr_riga. aur. evang. 184>	Orbem describi, singula scire uolens
<petr_riga. aur. evang. 185>	Que Rome suberant, urbes, uicos, regiones,
<petr_riga. aur. evang. 186>	Vt que debebant iure tributa darent;
<petr_riga. aur. evang. 187>	Ingrediturque Ioseph cum uirgine coniuge Bethleem,
<petr_riga. aur. evang. 188>	Que Panem Vite panis in ede parit.
<petr_riga. aur. evang. 189>	Christus, uera dies splendorque decusque dierum,
<petr_riga. aur. evang. 190>	In Domini natus creditur esse die,
<petr_riga. aur. evang. 191>	Et qua luce Deus dixit "Lux fiat" ab alto
<petr_riga. aur. evang. 192>	Descendens, Oriens fulsit in orbe nouus.
<petr_riga. aur. evang. 193>	Angelus apparens pastoribus inquit: "In altis
<petr_riga. aur. evang. 194>	Gloria lausque Deo, pax tibi fiat, homo."
<petr_riga. aur. evang. 195>	Incipiensque Iesus octaua luce uocari,
<petr_riga. aur. evang. 196>	Fit circumcisus lege iubente puer.

<petr_riga. aur. evang. tit.>	secundum Matheum: liber generationis Iesu Christi
<petr_riga. aur. evang. 197>	Pro nobis Christum sanctorum nomina patrum
<petr_riga. aur. evang. 198>	Signant, de quorum carne fit ipse caro.
<petr_riga. aur. evang. 199>	Vox sonat hec Abraham pater in populis: sibi Christus
<petr_riga. aur. evang. 200>	Nos generando fide, se probat esse patrem.
<petr_riga. aur. evang. 201>	Est Isaac risus: stella ridente, Redemptor
<petr_riga. aur. evang. 202>	Carnis nube latens, gaudia nostra pluit.
<petr_riga. aur. evang. 203>	Iacob supplantans sonat, et Christus Iesus hostem
<petr_riga. aur. evang. 204>	Sub planta calcans, diripit eius opes.
<petr_riga. aur. evang. 205>	Iudas confessus sonat, et Dominus Iesus inquit:
<petr_riga. aur. evang. 206>	"Confiteor tibi, Rex et Pater alme, Deus."
<petr_riga. aur. evang. 207>	Vox sonat ista Phares divisor: Christus ab hedis
<petr_riga. aur. evang. 208>	Agnos discernens dicitur esse Phares.
<petr_riga. aur. evang. 209>	Zara, sonas oriens uerumque notas Orientem,
<petr_riga. aur. evang. 210>	Qui, Sol Iustitie, fundis in orbe iubar.
<petr_riga. aur. evang. 211>	Palma Thamar sonat hoc nomen: "Confidite, uici
<petr_riga. aur. evang. 212>	Mundum," Christus ait; "est data palma bonis."
<petr_riga. aur. evang. 213>	Visa sagitta sonat Esrom, quasi namque sagittas
<petr_riga. aur. evang. 214>	Discipulos Christus misit ubique suos.
<petr_riga. aur. evang. 215>	Nomen Aram sonat electus: Christo Pater inquit,
<petr_riga. aur. evang. 216>	"Es puer electus, purus et absque nota."
<petr_riga. aur. evang. 217>	Aminadab populus spontaneus est, quia Christus
<petr_riga. aur. evang. 218>	Pro populo subiit brachia sponte crucis.
<petr_riga. aur. evang. 219>	Est consolator Naason, quia gratia Christi
<petr_riga. aur. evang. 220>	Consolatur eos qui sua iussa tenent.
<petr_riga. aur. evang. 221>	Salmon sensibilis sonat, et tu, Christe, futuras
<petr_riga. aur. evang. 222>	Et res presentes preteritasque uides.
<petr_riga. aur. evang. 223>	Robur uirtutis Booz insinuat, quia solus
<petr_riga. aur. evang. 224>	Ad te cuncta trahis, Christe, uigore crucis.
<petr_riga. aur. evang. 225>	Vox sonat ista Raab latum, Christus quia latum
<petr_riga. aur. evang. 226>	Mandatum dat: "Eum qui nocet," inquit, "ama."
<petr_riga. aur. evang. 227>	Nomine seruit Obeth: formam serui tibi sumens,
<petr_riga. aur. evang. 228>	Discipulis seruis, Christe, lauando pedes.
<petr_riga. aur. evang. 229>	Est Ruth festinans: ad nostre dona salutis
<petr_riga. aur. evang. 230>	Christus festinat, promptus adire crucem.
<petr_riga. aur. evang. 231>	Incensum Iesse sonat: "Ignis ut ardeat, ignem
<petr_riga. aur. evang. 232>	In terram ueni mittere," Christus ait.
<petr_riga. aur. evang. 233>	Est manibus fortis Dauid, et Saluator Auernum
<petr_riga. aur. evang. 234>	Fortiter expolians, ferrea claustra tulit.
<petr_riga. aur. evang. 235>	Pacificus Salomon sonat, et tu, Christe, duorum
<petr_riga. aur. evang. 236>	Fibula, nos socias celicolasque tibi.
<petr_riga. aur. evang. 237>	Dicitur esse Dei lux Urias: mea Christus
<petr_riga. aur. evang. 238>	Lux de luce Dei Filius est et homo.
<petr_riga. aur. evang. 239>	Filia Bethsabee est iuramenti: Dominator
<petr_riga. aur. evang. 240>	Iurauit, nec eum penituisse scias.
<petr_riga. aur. evang. 241>	Est Roboam populus dilatans: Christe Redemptor,
<petr_riga. aur. evang. 242>	Dilatas populos qui tua iussa timent.
<petr_riga. aur. evang. 243>	Nomen, Abia, tuum dominus pater est: Iesus inquit,
<petr_riga. aur. evang. 244>	"In celis Pater est unus ubique potens."
<petr_riga. aur. evang. 245>	Est Asa sustollens: de Christo dicitur, "Agnus
<petr_riga. aur. evang. 246>	Ecce Dei, tollens crimina nosque lauans."
<petr_riga. aur. evang. 247>	Est Iosephat iudex, quia Christus iudicat orbem,
<petr_riga. aur. evang. 248>	Contristans reprobos exhilaransque bonos.
<petr_riga. aur. evang. 249>	Excelsus Ioram sonat, et Christus super omnes
<petr_riga. aur. evang. 250>	Celos ascendit, sub pede cuncta tenens.
<petr_riga. aur. evang. 251>	Ozias Domini est robustus: ad ethera predam
<petr_riga. aur. evang. 252>	Ducis ab Inferno robore, Christe, tuo.
<petr_riga. aur. evang. 253>	Perfectos Ioatham sonat, et Dominus Iesus omnem
<petr_riga. aur. evang. 254>	Implens iustitiam, perficit omne bonum.
<petr_riga. aur. evang. 255>	Est Achaz appendens, quia Christus ponderat orbem
<petr_riga. aur. evang. 256>	Palmo, concludens terrea cuncta manu.
<petr_riga. aur. evang. 257>	Est fortis Dominus Ezechias: "Ego uici
<petr_riga. aur. evang. 258>	Mundum," Christus ait, "meque tenete fide."
<petr_riga. aur. evang. 259>	Est obliuiscens Manasses, et Deus inquit:
<petr_riga. aur. evang. 260>	"Praua relinque, tuum non reminiscar opus."
<petr_riga. aur. evang. 261>	Est Amon donans uel onus: Iesus omnia donat
<petr_riga. aur. evang. 262>	Mundo, pro nobis in truce portat onus.
<petr_riga. aur. evang. 263>	Sacrificans Domino Iosias dicitur: exstas
<petr_riga. aur. evang. 264>	Pro mundo factus hostia, Christe Iesu.
<petr_riga. aur. evang. 265>	Vlciscens populum Iechonias dicitur: ultor
<petr_riga. aur. evang. 266>	Est populi Christus, qui sua uerba tenet.
<petr_riga. aur. evang. 267>	Salathiel sonat oro, Deus: Dominus Iesus inquit:
<petr_riga. aur. evang. 268>	"Quos michi donasti, sancte, tuere, Pater."
<petr_riga. aur. evang. 269>	Zorobabel ortus sonat ex Babylone: Creator
<petr_riga. aur. evang. 270>	Orbis pro nobis natus in orbe fuit.
<petr_riga. aur. evang. 271>	Est Abiud genitor meus hic: "Vnum sumus," inquit
<petr_riga. aur. evang. 272>	Christus, "ego, Genitor; " non "sumus unus" ait.
<petr_riga. aur. evang. 273>	Dicitur Eliachim Domini surrectio: Christus
<petr_riga. aur. evang. 274>	Suscitat extremo nos ueniente die.
<petr_riga. aur. evang. 275>	Est adiutus Azor: "Non sum solus," Iesus inquit,
<petr_riga. aur. evang. 276>	"Sed mecum Pater est; adiuuat ipse suos."
<petr_riga. aur. evang. 277>	Esse Sadoch iustus interprete teste probatur:
<petr_riga. aur. evang. 278>	Est Christus iustus iustificansque suos.
<petr_riga. aur. evang. 279>	Nomen Achim frater meus est; Iesus inquit, "Adimplens
<petr_riga. aur. evang. 280>	Velle meum frater dicitur iste meus."
<petr_riga. aur. evang. 281>	Eliud Deus est meus: ad Patrem, "Deus, in me
<petr_riga. aur. evang. 282>	Respice," Christus ait, dans sua membra loqui.
<petr_riga. aur. evang. 283>	Eleazar Deus est adiutor, et adiuuat illos
<petr_riga. aur. evang. 284>	Christus qui puro corde sequuntur eum.
<petr_riga. aur. evang. 285>	Dicitur esse Mathan donum, quia Christus in altum
<petr_riga. aur. evang. 286>	Ascendens, homini celica dona dedit.
<petr_riga. aur. evang. 287>	Dicitur esse Iacob supplantans: Christe, fideles
<petr_riga. aur. evang. 288>	Supplantare tuos cuncta nociva facis.
<petr_riga. aur. evang. 289>	Est Ioseph augmentum: "Veni uitam dare iustis,"
<petr_riga. aur. evang. 290>	Christus dicit, "ut hi gaudia plena metant."
<petr_riga. aur. evang. 291>	Stella Maria maris sonat, et Christus Iesus eius
<petr_riga. aur. evang. 292>	Filius illustrat cuncta nitore suo.
<petr_riga. aur. evang. 293>	Christe, per hanc scalam ueniens, descendis in orbem,
<petr_riga. aur. evang. 294>	Vt per eam monstres ad bona summa uiam.

<petr_riga. aur. evang. tit.>	interpretationes nominum patriarcharum
<petr_riga. aur. evang. 295>	Indicat hoc Abraham moraliter, esse bonorum
<petr_riga. aur. evang. 296>	Patres multorum nos uel habere fidem.
<petr_riga. aur. evang. 297>	Exprimit hoc Isaac, ut abhorrens tristia, gaudens
<petr_riga. aur. evang. 298>	In Domino, speres gaudia summa tibi.
<petr_riga. aur. evang. 299>	Iacob demonstrat ut uivaci pede mentis
<petr_riga. aur. evang. 300>	Crimina supplantes, hostia colla terens.
<petr_riga. aur. evang. 301>	Ludas uult ut te confessio mundet, honores
<petr_riga. aur. evang. 302>	Corde Deum, sit laus eius in ore tuo;
<petr_riga. aur. evang. 303>	Insinuatque Phares ut sanctos diuidat actus
<petr_riga. aur. evang. 304>	A vitiis iustus quisque cauenda cauens.
<petr_riga. aur. evang. 305>	Hoc Zara declarat, ut uerus sol oriatur
<petr_riga. aur. evang. 306>	Cordibus in nostris iustitieque nitor.
<petr_riga. aur. evang. 307>	Vult Thamar ut uictrix ornet te palma, triumphum
<petr_riga. aur. evang. 308>	Cum quo certasti uictor ab hoste feras.
<petr_riga. aur. evang. 309>	Vult Esrom Domini possimus ut esse sagitte,
<petr_riga. aur. evang. 310>	Sentiat ut grauiter spicula nostra Sathan.
<petr_riga. aur. evang. 311>	Nomen Aram monstrat ut sis electus, honestis
<petr_riga. aur. evang. 312>	Moribus excelsus, et cor ad astra leues.
<petr_riga. aur. evang. 313>	Indicat Aminadab ut simus moribus aptis
<petr_riga. aur. evang. 314>	Sponte Dei populus, corde sequamur eum.
<petr_riga. aur. evang. 315>	Ostendit Naason ut des solatia mestis,
<petr_riga. aur. evang. 316>	Confortans miseros, uerba benigna serens.
<petr_riga. aur. evang. 317>	Salmon insinuat ut uir sentire fidelis
<petr_riga. aur. evang. 318>	De Domino studeat in bonitate sui.
<petr_riga. aur. evang. 319>	Vult Booz ut iustus fortes exerceat actus
<petr_riga. aur. evang. 320>	Et contra Sathanam f odia bella gerat.
<petr_riga. aur. evang. 321>	Vt teneat latum mandatum iustus, amorem
<petr_riga. aur. evang. 322>	Fratris et hostis habens, uox sonat ista Raab.
<petr_riga. aur. evang. 323>	Vt Domini seruus fias prudens et in eius
<petr_riga. aur. evang. 324>	Preceptis studeas, indicat illud Obed.
<petr_riga. aur. evang. 325>	Vult Ruth ut ad Dominum festines currere, non sis
<petr_riga. aur. evang. 326>	Lentus ad omne bonum dum modo tempus adest.
<petr_riga. aur. evang. 327>	Vult Iesse quod agis accendas cordis in ara,
<petr_riga. aur. evang. 328>	Et uolet ad celum uox lacrimosa precum.
<petr_riga. aur. evang. 329>	Vult Dauid ut quod agis Christus desideret, actus
<petr_riga. aur. evang. 330>	Sint tibi robusti, sit tibi pulchra fides.
<petr_riga. aur. evang. 331>	Vult Salomon pacem que sensum continet omnem
<petr_riga. aur. evang. 332>	Corde tuo teneas, iurgia nulla seras.
<petr_riga. aur. evang. 333>	Vt sit nostra Deus lux Urias docet, eius
<petr_riga. aur. evang. 334>	Luceat in nostra mente beatus amor.
<petr_riga. aur. evang. 335>	Bethsabee monstrat, ne te periuria ledant,
<petr_riga. aur. evang. 336>	Quod iuras serues nullaque falsa sones.
<petr_riga. aur. evang. 337>	Vult Roboam fidei spargas ut semina late,
<petr_riga. aur. evang. 338>	Que capiat mentis area lata tue.
<petr_riga. aur. evang. 339>	Vt simus fratres Patremque Deum fateamur
<petr_riga. aur. evang. 340>	In celis nomen monstrat, Abia, tuum.
<petr_riga. aur. evang. 341>	Vt de terrenis tollas ad celica mentem,
<petr_riga. aur. evang. 342>	Ad bona de uitiis, nomine monstrat Asa.
<petr_riga. aur. evang. 343>	Ostendit Iosaphat ut iudex iudicet eque
<petr_riga. aur. evang. 344>	Inflammetque suam nulla cupido manum.
<petr_riga. aur. evang. 345>	Ioram demonstrat ne queras infima mundi
<petr_riga. aur. evang. 346>	Sed sis sublimis mente uidendo Deum.
<petr_riga. aur. evang. 347>	Ozie nomen demonstrat et exprimit ut sis
<petr_riga. aur. evang. 348>	In Domino fortis, mollia nulla gerens.
<petr_riga. aur. evang. 349>	Hoc Ioatham signat, ut proficiat bonus et se
<petr_riga. aur. evang. 350>	Perfectum fieri quisque fidelis amet.
<petr_riga. aur. evang. 351>	Vt disciplinam studeas appendere ne te
<petr_riga. aur. evang. 352>	Ira Dei tangat nomine monstrat Achaz.
<petr_riga. aur. evang. 353>	Vult Ezechias ut nil muliebre secutus,
<petr_riga. aur. evang. 354>	In forti Domino fortia queque geras.
<petr_riga. aur. evang. 355>	Manasses docet hoc, si te sermone uel actu
<petr_riga. aur. evang. 356>	Proximus offendit, ne memor esse uelis.
<petr_riga. aur. evang. 357>	In uera nos stare fide nos ammonet Amon,
<petr_riga. aur. evang. 358>	Qua possint hostis ignea tela premi.
<petr_riga. aur. evang. 359>	Iosias signat tota uirtute salutem
<petr_riga. aur. evang. 360>	Vt queras Domini sacrificesque Deo.
<petr_riga. aur. evang. 361>	Vult Iechonias ut mores ante futurum
<petr_riga. aur. evang. 362>	Aduentum Domini preparet omnis homo.
<petr_riga. aur. evang. 363>	Salathiel signat ut qui cupit esse beatus
<petr_riga. aur. evang. 364>	Hoc petat a Domino quod uidet esse bonum.
<petr_riga. aur. evang. 365>	Zorobabel signat ut sis sine crimine princeps,
<petr_riga. aur. evang. 366>	Iustitie doctor, scismata nulla docens.
<petr_riga. aur. evang. 367>	Abiud ostendit ut sit Deus in patre nobis,
<petr_riga. aur. evang. 368>	Nos eius geniti cordis amore sui.
<petr_riga. aur. evang. 369>	Eliachim signat ut mens a morte resurgens
<petr_riga. aur. evang. 370>	Peccati, uivat, credat ametque Deum.
<petr_riga. aur. evang. 371>	Vult Azor ut superes hostes, adiutus ab illo
<petr_riga. aur. evang. 372>	Qui parat auxilium consiliumque suis;
<petr_riga. aur. evang. 373>	Ostenditque Sadoch ut fias iustus in illo
<petr_riga. aur. evang. 374>	Qui saluat iustos iustificatque reos.
<petr_riga. aur. evang. 375>	Vt Christi fratres seu matres siue sorores
<petr_riga. aur. evang. 376>	Simus amando Deum nomine monstrat Achim.
<petr_riga. aur. evang. 377>	Eliud ostendit ut non alium nisi Christum
<petr_riga. aur. evang. 378>	Credas esse Deum, qui Deus est et homo;
<petr_riga. aur. evang. 379>	Signat et Eleazar ut credat quisque fidelis
<petr_riga. aur. evang. 380>	Quod Deus adiutor fiat ubique suis.
<petr_riga. aur. evang. 381>	Vox sonat ista Mathan ut dono Pneumatis Almi
<petr_riga. aur. evang. 382>	Te facias dignum moribus, ore, fide.
<petr_riga. aur. evang. 383>	Vox sonat ista Iacob ut rectores tenebrarum
<petr_riga. aur. evang. 384>	Supplantans, Sathane colla superba teras.
<petr_riga. aur. evang. 385>	Vt sine defectu uirtutum pompa tuarum
<petr_riga. aur. evang. 386>	Crescat in augmentum uox sonat ista Ioseph.
<petr_riga. aur. evang. 387>	Stella Maria maris docet hoc, ut ea duce curras
<petr_riga. aur. evang. 388>	Ad ueram lucem que sine fine micat.

<petr_riga. aur. evang. tit.>	huc usque Albanus
<petr_riga. aur. evang. 389>	Explorans, pascens Thare dicitur hic, quia nosti,
<petr_riga. aur. evang. 390>	Christe, tuos, spondens pascua plena tuis.
<petr_riga. aur. evang. 391>	Hoc Nachor ostendit, quod Christus carne quieuit
<petr_riga. aur. evang. 392>	In tumulo, uitam dans tibi morte sua.
<petr_riga. aur. evang. 393>	Corrigie nodus Seruch est, quia uincula partus
<petr_riga. aur. evang. 394>	Virginei plene soluere nemo potest.
<petr_riga. aur. evang. 395>	Est Ragau pastor bonus, et tu iuste fidelis
<petr_riga. aur. evang. 396>	Pastor, dans animam pro grege, Christe, tuo.
<petr_riga. aur. evang. 397>	Diuidit in Phaleg hedos Saluator ab agnis,
<petr_riga. aur. evang. 398>	Prauos a iustis; hos fouet hosque ferit.
<petr_riga. aur. evang. 399>	In Cainan mundum, celum, terram, mare Christus
<petr_riga. aur. evang. 400>	Possidet et totum quicquid habetur ibi.
<petr_riga. aur. evang. 401>	Ad uitam transis in Heber de morte, Redemptor;
<petr_riga. aur. evang. 402>	In Sale nos socias te mediante Deo.
<petr_riga. aur. evang. 403>	Sanat in Arphaxat nos a plagis uitiorum,
<petr_riga. aur. evang. 404>	A iaculis Sathane, uulnera nostra lauans.
<petr_riga. aur. evang. 405>	Esse bonum Sem dicitur, et nichil exstat
<petr_riga. aur. evang. 406>	Dignius au? melius nomine, Christe, tuo.
<petr_riga. aur. evang. 407>	Designat requiem Noe, Saluatorque beatam
<petr_riga. aur. evang. 408>	Dat iustis requiem que sine fine manet.
<petr_riga. aur. evang. 409>	In Lamech est humilis, penetrans ad Tartara Christus;
<petr_riga. aur. evang. 410>	Hinc est illud: "Ero morsus, Auerne, tuus."
<petr_riga. aur. evang. 411>	Dicitur emissus in Mathusale, quia surgens
<petr_riga. aur. evang. 412>	Exit ab inferno cum legione sua.
<petr_riga. aur. evang. 413>	Est in Enoch templum quod presul dedicat; eius
<petr_riga. aur. evang. 414>	Sunt equidem templum membra dicata Deo.
<petr_riga. aur. evang. 415>	In Iared e celo descendit ad infima terre,
<petr_riga. aur. evang. 416>	Roborat ecclesiam multiplicatque fidem.
<petr_riga. aur. evang. 417>	Laudatur Dominus in Malaleel; Iesus hymnum
<petr_riga. aur. evang. 418>	Dixit, Oliueti deinde cacumen adit.
<petr_riga. aur. evang. 419>	Ast in Enos desperatur; duo quippe loquuntur,
<petr_riga. aur. evang. 420>	"Nostra putabamus quod foret ille salus."
<petr_riga. aur. evang. 421>	Est in Seth positus: Simeon ait, "Iste benignis
<petr_riga. aur. evang. 422>	In uitam est positus exitiumque malis."
<petr_riga. aur. evang. 423>	Terrenus factus in Adam; de Virgine sumpsit
<petr_riga. aur. evang. 424>	Carnem sed caruit labe beata caro.

<petr_riga. aur. evang. tit.>	de apparitione stelle
<petr_riga. aur. evang. 425>	Tertia post decimam lux uenerat; ecce sequentes
<petr_riga. aur. evang. 426>	Stellam, Ierusalem tres subiere magi;
<petr_riga. aur. evang. 427>	Inquirunt ubi sit rex Iudee puer ortus
<petr_riga. aur. evang. 428>	Nuper nam pueri stella refulsit eis.
<petr_riga. aur. evang. 429>	"Venimus huc," dicunt, "ut adoretur Deus infans,
<petr_riga. aur. evang. 430>	Cuius nos traxit ex Oriente nitor."
<petr_riga. aur. evang. 431>	Vulnerat hic rumor Herodem, concutit urbem;
<petr_riga. aur. evang. 432>	Scribe, doctores hac nouitate stupent.
<petr_riga. aur. evang. 433>	A scribis querit rex qui niteat locus ortu
<petr_riga. aur. evang. 434>	Christi, quem cecinit pagina sacra locum.
<petr_riga. aur. evang. 435>	A scribis fuit hec regi responsio:
<petr_riga. aur. evang. 436>	"Christum In Bethleem nasci scripta beata docent."
<petr_riga. aur. evang. 437>	Admonet ergo magos rex ut faciant sibi notum
<petr_riga. aur. evang. 438>	Inuentum puerum sic ut adoret eum.
<petr_riga. aur. evang. 439>	Post hec uerba magi properant et sidere uiso
<petr_riga. aur. evang. 440>	Gaudia concipiunt perficiuntque uiam.
<petr_riga. aur. evang. 441>	In cunis puerum positum, pannis adopertum,
<petr_riga. aur. evang. 442>	Stans super infantem, stella corusca docet;
<petr_riga. aur. evang. 443>	Ingressique domum, puero cum simplice uoto
<petr_riga. aur. evang. 444>	Aurum, thus, myrram - tres tria dona - ferunt.
<petr_riga. aur. evang. 445>	Nomina certa trium sunt ista: Damascus, Ametus,
<petr_riga. aur. evang. 446>	Appellius, lingua sicut hebrea sonat;
<petr_riga. aur. evang. 447>	Galgalath hic dictus, hic Masalath, iste Saracim;
<petr_riga. aur. evang. 448>	Si grecam linguam consulis, istud habes.
<petr_riga. aur. evang. 449>	Quid thus designet, quid adumbret myrra, quid aurum
<petr_riga. aur. evang. 450>	Exprimat, inquiro. Pagina sacra docet.
<petr_riga. aur. evang. 451>	Mortuus in myrra Christus signatur, in auro
<petr_riga. aur. evang. 452>	Rex, in thure Deus; sunt tria forma trium.
<petr_riga. aur. evang. 453>	Huic offers myrram, credatur mortuus; aurum,
<petr_riga. aur. evang. 454>	Si regem credas; thus, uenerando Deum.
<petr_riga. aur. evang. 455>	Quod latet in donis, alia ratione notata,
<petr_riga. aur. evang. 456>	Declarant aliud regia dona michi:
<petr_riga. aur. evang. 457>	Per myrram macerata caro, doctrina per aurum,
<petr_riga. aur. evang. 458>	Per thus signatur uox lacrimosa precum.
<petr_riga. aur. evang. 459>	Dat myrram qui se macerat, thus quilibet orans
<petr_riga. aur. evang. 460>	Cum lacrimis, aurum qui sapienter agit.
<petr_riga. aur. evang. 461>	Angelico monitu post mystica munera terras
<petr_riga. aur. evang. 462>	In proprias alia tres rediere uia.

<petr_riga. aur. evang. tit.>	de oblatione Domini in templo
<petr_riga. aur. evang. 463>	Implens Virgo dies quibus est purgatio nomen,
<petr_riga. aur. evang. 464>	Ierusalem properat, templa beata subit.
<petr_riga. aur. evang. 465>	Pro puero, sicut lex precepit, datur are
<petr_riga. aur. evang. 466>	Siue duplex turtur siue columba duplex.
<petr_riga. aur. evang. 467>	Sanctus adest Simeon puerumque tenendo prophetat
<petr_riga. aur. evang. 468>	De puero quod sit nostra beata salus;
<petr_riga. aur. evang. 469>	"Nunc dimittis," ait, "in pace tuum, Dominator,
<petr_riga. aur. evang. 470>	Seruum, nam uideo lumen adesse nouum."
<petr_riga. aur. evang. 471>	Anne sermo nouus simul hanc auxit nouitatem,
<petr_riga. aur. evang. 472>	Que noua de pueri cepit honore loqui.
<petr_riga. aur. evang. 473>	Sensit ut Herodes se delusum dolet, iras
<petr_riga. aur. evang. 474>	Concipit, insanit corde, furore strepit.
<petr_riga. aur. evang. 475>	Infantes bimos ac infra pro nece Christi
<petr_riga. aur. evang. 476>	Per Bethleem fines ense perire cupit;
<petr_riga. aur. evang. 477>	Sed Domini monitu puerum cum Virgine Sancta
<petr_riga. aur. evang. 478>	Sanctus in Egyptum fert properando Ioseph.

<petr_riga. aur. evang. tit.>	de Herode et Antipatro
<petr_riga. aur. evang. 479>	Dum sic Herodes tractat, Rome sibi natis
<petr_riga. aur. evang. 480>	Hunc responsurum Cesar adesse facit.
<petr_riga. aur. evang. 481>	Fit pax, ille redit, rediens pueros facit omnes
<petr_riga. aur. evang. 482>	In cunctis Bethleem finibus ense meti.
<petr_riga. aur. evang. 483>	Post et Alexander et Aristobolus, duo nati
<petr_riga. aur. evang. 484>	Herodis, pereunt, patre iubente suo.
<petr_riga. aur. evang. 485>	Ista per Antipatri fraudem fiunt mala; post hec
<petr_riga. aur. evang. 486>	Testibus adductis nota fuere patri.
<petr_riga. aur. evang. 487>	Hunc igitur trahit in causam patris ira cruenti,
<petr_riga. aur. evang. 488>	Hec coram Varo iudice uerba mouens.

<petr_riga. aur. evang. tit.>	pars Herodis contra Antipatrum
<petr_riga. aur. evang. 489>	"Laude nitens uaria, uir uerax Vare, querelas
<petr_riga. aur. evang. 490>	Et lacrimosa senis uerba tenendo nota.
<petr_riga. aur. evang. 491>	Quod scelus Antipatri nulli ueniale uideri
<petr_riga. aur. evang. 492>	Possit pro certo nunc ego, Vare, scio.
<petr_riga. aur. evang. 493>	Me tamen ante tuos oculos magis inde grauari
<petr_riga. aur. evang. 494>	Arbitror, ac odium me generasse nouum,
<petr_riga. aur. evang. 495>	Qui genui pueros patricidas, morte paterna
<petr_riga. aur. evang. 496>	Gaudentes, celeres ad scelus omne nimis.
<petr_riga. aur. evang. 497>	Sed nunc de pueris illis taceo, quibus asper
<petr_riga. aur. evang. 498>	Et quibus offensus et quibus hostis eram,
<petr_riga. aur. evang. 499>	Et quorum iustas causas aduersus iniquum
<petr_riga. aur. evang. 500>	Antipatrum spreui, durus iniquus eis,
<petr_riga. aur. evang. 501>	Qui nullas in me causas habuere doloris
<petr_riga. aur. evang. 502>	Ac odii nisi quod plus erat ille placens,
<petr_riga. aur. evang. 503>	Plus michi dilectus, plus prelatus, magis aptus,
<petr_riga. aur. evang. 504>	Plus aliis pueris dignus amore patris,
<petr_riga. aur. evang. 505>	Quem quasi consortem regni mea gratia fecit,
<petr_riga. aur. evang. 506>	In regno natus nec tamen ille fuit.
<petr_riga. aur. evang. 507>	Hunc, quia maior erat natu, seruare minores
<petr_riga. aur. evang. 508>	Credebam pueros, more iuuare patris,
<petr_riga. aur. evang. 509>	Nec tamen est factus pueris tutela sed hostis,
<petr_riga. aur. evang. 510>	Non pietate parens sed pietate carens;
<petr_riga. aur. evang. 511>	Qui premat inuidia generis fulgore nitentes,
<petr_riga. aur. evang. 512>	Infirmos firmet ad scelus arte, dolis;
<petr_riga. aur. evang. 513>	Incautos fallat, lapsos accuset, amantes
<petr_riga. aur. evang. 514>	Amentes faciat, innocuosque grauet.
<petr_riga. aur. evang. 515>	Abstulit iste meos michi natos; compulit illos
<petr_riga. aur. evang. 516>	Ad facinus, fraudes, insidiasque patris;
<petr_riga. aur. evang. 517>	Compulit hic animum patris ad mortem puerorum,
<petr_riga. aur. evang. 518>	Mellea uerba mouens, mente uenena fouens.
<petr_riga. aur. evang. 519>	Iure quidem dolui, fractus merore, quod illi
<petr_riga. aur. evang. 520>	Quos genui, quorum nobilis ortus erat,
<petr_riga. aur. evang. 521>	Vare, quibus dederam spem regni, quos et amaui
<petr_riga. aur. evang. 522>	Vt pater absque dolo, me petiere dolo;
<petr_riga. aur. evang. 523>	Nec tamen oderunt in me patrem, sed iniquum
<petr_riga. aur. evang. 524>	Antipatrum, qui fax criminis omnis erat.
<petr_riga. aur. evang. 525>	Hi periere quidem sic ut doleat pater, inde
<petr_riga. aur. evang. 526>	Gaudeat Antipater; hic serat, ille metat.
<petr_riga. aur. evang. 527>	Inquiris, Vare, quis eos occiderit? Audi!
<petr_riga. aur. evang. 528>	Cui mors illorum profuit, ille fuit !
<petr_riga. aur. evang. 529>	Que successores multos habuit prius, uni
<petr_riga. aur. evang. 530>	Fratri defunctis fratribus aula patet;
<petr_riga. aur. evang. 531>	Nec satur est frater fraterna morte cruentus,
<petr_riga. aur. evang. 532>	Ad scelus omne celer, lentus ad omne bonum;
<petr_riga. aur. evang. 533>	Postquam non habuit fratres quos lederet ultra,
<petr_riga. aur. evang. 534>	Odit et infestat persequiturque patrem.
<petr_riga. aur. evang. 535>	Visus et huic ego sum prolixam ducere uitam,
<petr_riga. aur. evang. 536>	Cui successores abstulit ira mei.
<petr_riga. aur. evang. 537>	Funeris hora mei non expectatur; honoris
<petr_riga. aur. evang. 538>	Mercedem patriam uult prius esse necem.
<petr_riga. aur. evang. 539>	Reddidit ecce michi serpens pro melle uenenum,
<petr_riga. aur. evang. 540>	Pro dono dampnum, pro pietate nefas;
<petr_riga. aur. evang. 541>	Hunc quia proiectum collegi, sanguine claris
<petr_riga. aur. evang. 542>	Preposui, meritum reddidit ecce michi;
<petr_riga. aur. evang. 543>	Nam cui tanta dedi de cunctis fratribus uni
<petr_riga. aur. evang. 544>	Quanta tibi, uulpes cauta, cruente leo ?
<petr_riga. aur. evang. 545>	Quem uiuens scripto regalis honoris aperto
<petr_riga. aur. evang. 546>	Heredem statui, quod solet esse nouum,
<petr_riga. aur. evang. 547>	Quod nimis est cunctis inuisum regibus ut rex
<petr_riga. aur. evang. 548>	Heredem post se nouerit esse nouum.
<petr_riga. aur. evang. 549>	Pestifer in fructus, decies tibi quinque talenta
<petr_riga. aur. evang. 550>	Cum Romam properas, inde trecenta dedi.
<petr_riga. aur. evang. 551>	Augusto scripsi, te commendans, quia solus
<petr_riga. aur. evang. 552>	Filius existas dignus amore patris.
<petr_riga. aur. evang. 553>	Nil michi seruaui quo deberem patricide
<petr_riga. aur. evang. 554>	Tela timere, sed hinc plus metuendus erat.
<petr_riga. aur. evang. 555>	Hoc armauit eum magis ad fraudes, quod amorem
<petr_riga. aur. evang. 556>	Cesaris ac patris uidit adesse sibi.
<petr_riga. aur. evang. 557>	Quid tantum sceleris fratres egere, quod istos
<petr_riga. aur. evang. 558>	Compulit ad mortem fraudibus iste suis?
<petr_riga. aur. evang. 559>	Que mala sunt fratrum tam certa patenter ut huius,
<petr_riga. aur. evang. 560>	Cuius fraus, cuius crimina cuique patent?
<petr_riga. aur. evang. 561>	Sed patricida dolis temptans inuoluere uerum,
<petr_riga. aur. evang. 562>	Ad mea uerba gemit, rumpere uerba parat.
<petr_riga. aur. evang. 563>	Vare, caue fictos gemitus, quos absque dolore
<petr_riga. aur. evang. 564>	Sed non absque dolo fingit iniqua lues.
<petr_riga. aur. evang. 565>	Hic ab Alexandro patrium reuocauit amorem,
<petr_riga. aur. evang. 566>	Fingens quod multos iungeret ille sibi
<petr_riga. aur. evang. 567>	Qui clam, qui furtim mea dampna necemque sitirent,
<petr_riga. aur. evang. 568>	Quorum corda suis fregerat ille dolis.
<petr_riga. aur. evang. 569>	'Non ideo debes, pater,' inquit, 'credere cunctis
<petr_riga. aur. evang. 570>	Nec presens uultus omnibus esse tuus.'
<petr_riga. aur. evang. 571>	Corda, dolos, actus illorum se simulabat
<petr_riga. aur. evang. 572>	Noscere, subtili singula fraude notans.
<petr_riga. aur. evang. 573>	Hic erat ad lectum ductor meus, iste soporis
<petr_riga. aur. evang. 574>	Dispensator et ut tutor ab hoste meus.
<petr_riga. aur. evang. 575>	Istius officiis de fratrum morte suorum
<petr_riga. aur. evang. 576>	Lenior et leuior ceperat esse dolor.
<petr_riga. aur. evang. 577>	Credebam quod eos michi redderet ipse, dolorem
<petr_riga. aur. evang. 578>	Auferret penitus per pietatis opus;
<petr_riga. aur. evang. 579>	Iste medela mei meroris, causa salutis
<petr_riga. aur. evang. 580>	Iste mee, custos corporis iste mei.
<petr_riga. aur. evang. 581>	Nescio quo pacto superest michi uita, dolosi
<petr_riga. aur. evang. 582>	Qualiter euasi uincula, furta, manus;
<petr_riga. aur. evang. 583>	Qui me commisi solum soli tibi, nequam
<petr_riga. aur. evang. 584>	Vipera, que fueras sola cauenda michi.
<petr_riga. aur. evang. 585>	Pre cunctis stupeo quod non me Scilla uorauit,
<petr_riga. aur. evang. 586>	In cuius positus gutture totus eram;
<petr_riga. aur. evang. 587>	Viuere nec uideor michi, sed sompnum puto uitam
<petr_riga. aur. evang. 588>	Esse meam, nouitas cor michi tanta tenet.
<petr_riga. aur. evang. 589>	Plango mee tormenta domus; gemo, Vare, quod orba
<petr_riga. aur. evang. 590>	Sit pueris, non sit orba dolore domus.
<petr_riga. aur. evang. 591>	Sed tamen est tam grande scelus, tam crimen acerbum,
<petr_riga. aur. evang. 592>	Quemlibet in patriam fraudibus ire necem,
<petr_riga. aur. evang. 593>	Vt non euadat, ut non euadere possit,
<petr_riga. aur. evang. 594>	Qui parat effusor sanguinis esse mei.
<petr_riga. aur. evang. 595>	Non parcam cunctis michi quos natura reliquit,
<petr_riga. aur. evang. 596>	Quin commissa luat quem notat ista lues."
<petr_riga. aur. evang. 597>	Dum sic Herodes heredis uulnerat aures,
<petr_riga. aur. evang. 598>	Heret in his uerbis; comprimit ora dolor.
<petr_riga. aur. evang. 599>	Qui iacet ante pedes patris, Antipater, uelut ictus
<petr_riga. aur. evang. 600>	Vulnere, surgit et hec uerba gemendo uomit.

<petr_riga. aur. evang. tit.>	responsio Antipatri contra patrem
<petr_riga. aur. evang. 601>	"Tu uelut offensus, tu tanquam saucius ira,
<petr_riga. aur. evang. 602>	Me, pater, accusas, uerba doloris habens;
<petr_riga. aur. evang. 603>	Sed michi nulla quidem defensio maior habetur
<petr_riga. aur. evang. 604>	Quam tuus accusans sermo, quod opto loquens,
<petr_riga. aur. evang. 605>	Qui me proclamat, qui me pronuntiat omni
<petr_riga. aur. evang. 606>	Tempore custodem corporis esse tui.
<petr_riga. aur. evang. 607>	Dum, pater, accusas, igitur defensor haberis;
<petr_riga. aur. evang. 608>	Votis respondent uerba paterna meis.
<petr_riga. aur. evang. 609>	Quo pacto merear igitur patricida uocari,
<petr_riga. aur. evang. 610>	Qui te teste fui tutor ubique tuus?
<petr_riga. aur. evang. 611>	Qua ratione reum me criminis arguis huius,
<petr_riga. aur. evang. 612>	Cum neque cogitet hoc quis nisi mente carens?
<petr_riga. aur. evang. 613>	Quod sit apud mundum nimis horrendum, quod inultum
<petr_riga. aur. evang. 614>	Non sinat in mundo iudicis ira Dei,
<petr_riga. aur. evang. 615>	Quod scelus hoc latebras non inueniat neque penam
<petr_riga. aur. evang. 616>	Euadat, fratrum pena docere potest.
<petr_riga. aur. evang. 617>	At dicis supra quod quidam compluit illos
<petr_riga. aur. evang. 618>	Inuidie stimulus ad patris ire necem,
<petr_riga. aur. evang. 619>	Quod me cernebant sibi preferri, quibus ortus
<petr_riga. aur. evang. 620>	Illustris uires ingeniumque dabat,
<petr_riga. aur. evang. 621>	Vt uelut ex ortu materna regna reposcant
<petr_riga. aur. evang. 622>	Debita, dicentes a patre rapta sibi.
<petr_riga. aur. evang. 623>	Ast ego nesciui nisi de te querere regnum,
<petr_riga. aur. evang. 624>	Velle placere tibi, poscere uelle tuum.
<petr_riga. aur. evang. 625>	Porro quid illud erat quod me compellere posset
<petr_riga. aur. evang. 626>	Ad scelus, ad fraudes, ad tua fata, pater?
<petr_riga. aur. evang. 627>	An cogebat ad hec me regni dira cupido?
<petr_riga. aur. evang. 628>	Non, quia regnabam, rex uelut alter eram.
<petr_riga. aur. evang. 629>	An mala me cogebat ad hec odii metuendi
<petr_riga. aur. evang. 630>	Suspicio? Minime, nam tibi gratus eram.
<petr_riga. aur. evang. 631>	An me cogebat iniusti causa doloris?
<petr_riga. aur. evang. 632>	Non, quia prelatus omnibus unus eram.
<petr_riga. aur. evang. 633>	Si formido mei dominatus compulit illos
<petr_riga. aur. evang. 634>	Ad scelus, absoluar crimine, mundus ero;
<petr_riga. aur. evang. 635>	Nam qui prelati sunt in patres meditari
<petr_riga. aur. evang. 636>	Non nouere nefas sed fugiendo cauent.
<petr_riga. aur. evang. 637>	Sed te forte, pater, aliquis metus impulit ex te
<petr_riga. aur. evang. 638>	Nascens ut metuas quod manet absque metu.
<petr_riga. aur. evang. 639>	Quippe timere nichil nisi pro te mens mea nouit,
<petr_riga. aur. evang. 640>	Vt tua testantur uerba notata michi.
<petr_riga. aur. evang. 641>	Nam michi quid timeam, per quem securus agebas
<petr_riga. aur. evang. 642>	Vitam, qui patris tutor, amator eram?
<petr_riga. aur. evang. 643>	An, pater, ad facinus me dura coegit egestas,
<petr_riga. aur. evang. 644>	Que miseros inopes furta docere solet?
<petr_riga. aur. evang. 645>	Sed tantum dederas quod tempus in omne redundet,
<petr_riga. aur. evang. 646>	Copia quippe michi plena fluebat opum.
<petr_riga. aur. evang. 647>	Et Romam missus argento diues et auro,
<petr_riga. aur. evang. 648>	Illic permansi tutor ab hoste tuus.
<petr_riga. aur. evang. 649>	Denique Fabatum, qui prudens, fidus amicus
<petr_riga. aur. evang. 650>	Augusti, rerum qui moderator erat,
<petr_riga. aur. evang. 651>	Quem Silleus atrox, tuus emulus et tuus hostis,
<petr_riga. aur. evang. 652>	Contra te donis frangere promptus erat,
<petr_riga. aur. evang. 653>	Hunc ita mutaui tibi sceptri tutor ut esset,
<petr_riga. aur. evang. 654>	Ipse tuus fieret hostis iniquus ei,
<petr_riga. aur. evang. 655>	Sic ut detegeret fraudes illius et horum
<petr_riga. aur. evang. 656>	Insidias mortem qui sitiere tuam.
<petr_riga. aur. evang. 657>	Qualiter ergo, pater, merear patricida uocari,
<petr_riga. aur. evang. 658>	Per quem respiras tutus ab hoste tuo?
<petr_riga. aur. evang. 659>	Dum latet, assisto; dum tractat iniqua, repello;
<petr_riga. aur. evang. 660>	Dum negat, adduco, singula cogo loqui.
<petr_riga. aur. evang. 661>	Si loquerer, possem patrium scelus haut meditari
<petr_riga. aur. evang. 662>	Et fructum sceleris huius habere tamen;
<petr_riga. aur. evang. 663>	Si totus furerem ferus ut feriens fera, totus
<petr_riga. aur. evang. 664>	Ferreus ut ferrum, dirus ut asper aper,
<petr_riga. aur. evang. 665>	Vt leo crudelis, mordens ut tigris, iniquus
<petr_riga. aur. evang. 666>	Vt pungens aspis, instimulans ut apis,
<petr_riga. aur. evang. 667>	Pro bonitate tamen michi collata, tibi lenis,
<petr_riga. aur. evang. 668>	Mitis, amans essem semper et absque dolo,
<petr_riga. aur. evang. 669>	Vt nullum tibi preferrem, te corpore toto
<petr_riga. aur. evang. 670>	Protegerem, fruerer semper amore tuo.
<petr_riga. aur. evang. 671>	In mea te clausum, fieri si posset, haberem
<petr_riga. aur. evang. 672>	Viscera, te retinens cordis amore mei.
<petr_riga. aur. evang. 673>	Nobilibus me pretuleras matremque uocasti
<petr_riga. aur. evang. 674>	In regnum, regni que uelut exul erat;
<petr_riga. aur. evang. 675>	Et ueluti consors, et non successor, habebar;
<petr_riga. aur. evang. 676>	Imperii quasi rex ipse secundus eram.
<petr_riga. aur. evang. 677>	O miser Antipater, cui gratia tanta bonorum
<petr_riga. aur. evang. 678>	Risit, ut inuidiam gigneret illa tibi!
<petr_riga. aur. evang. 679>	O quam stultus ego discedens patre relicto!
<petr_riga. aur. evang. 680>	Sic datur insidiis inuidieque locus.
<petr_riga. aur. evang. 681>	Nam dum pergo, moror pro patris amore salutis,
<petr_riga. aur. evang. 682>	Est michi raptus amor, est michi rapta salus.
<petr_riga. aur. evang. 683>	Inde quod ascribam michi, nil habeo; tamen ut te
<petr_riga. aur. evang. 684>	Defendam, tuear, tu, pater, ire iubes.
<petr_riga. aur. evang. 685>	Silleus ne preualeat, ne ius tibi regni
<petr_riga. aur. evang. 686>	Eripiat, coram Cesare pugno, moror.
<petr_riga. aur. evang. 687>	Testis Roma mee pietatis, testis et orbis
<petr_riga. aur. evang. 688>	Terrarum princeps Cesar ubique potens.
<petr_riga. aur. evang. 689>	Arbiter ille mei cordis, me patris amantem
<petr_riga. aur. evang. 690>	Appellans, totum fecerat esse suum.
<petr_riga. aur. evang. 691>	Testetur Cesar michi quid de patre loquebar,
<petr_riga. aur. evang. 692>	Cum mea uox apud hunc posset obesse tamen.
<petr_riga. aur. evang. 693>	Sis testis, Cesar, quid de causis aliorum
<petr_riga. aur. evang. 694>	Vox tua firmabat iudiciumque tuum,
<petr_riga. aur. evang. 695>	Qui tanti sceleris, quod uendicat a patre ceso
<petr_riga. aur. evang. 696>	Nomen, scrutator uerus et ultor eras.
<petr_riga. aur. evang. 697>	O michi si presens tuus, inclite Cesar, adesset
<petr_riga. aur. evang. 698>	Vultus, sed procul est Roma thronusque tuus!
<petr_riga. aur. evang. 699>	Nunc sine te, princeps, adiudicor a patre; presens
<petr_riga. aur. evang. 700>	Es tamen in scriptis que modo gesto tuis.
<petr_riga. aur. evang. 701>	Offero scripta patri tua, que metuunt patricide,
<petr_riga. aur. evang. 702>	Que metuunt illi quos sua culpa grauat.
<petr_riga. aur. evang. 703>	Suscipe scripta, pater, que producunt in aperto,
<petr_riga. aur. evang. 704>	Que cupiunt tantum non latitare scelus.
<petr_riga. aur. evang. 705>	Cesaris hos apices lege; qui dudum tuus ultor
<petr_riga. aur. evang. 706>	Extitit, instructor sit tuus iste modo;
<petr_riga. aur. evang. 707>	Et quibus es dudum, pater, usus ut ultio detur,
<petr_riga. aur. evang. 708>	Vtere nunc istis, fiat ut inde salus.
<petr_riga. aur. evang. 709>	Defero scripta mei testantia cordis amorem,
<petr_riga. aur. evang. 710>	Que tibi direxit Cesaris illa manus.
<petr_riga. aur. evang. 711>	Te regem magnum fecit regis manus ardens,
<petr_riga. aur. evang. 712>	Imposuit capiti que diadema tuo.
<petr_riga. aur. evang. 713>	Me prius odisset si me similem didicisset
<petr_riga. aur. evang. 714>	Fraterni sceleris regius ille uigor,
<petr_riga. aur. evang. 715>	Sed me cognouit seruare fidem tibi, causam
<petr_riga. aur. evang. 716>	Frangere Sillei, pellere uerba rei;
<petr_riga. aur. evang. 717>	Nam nisi pugnassem contra uelut hostis in hostem,
<petr_riga. aur. evang. 718>	Verbis et rebus uicerat ille reus.
<petr_riga. aur. evang. 719>	Do miser huic hodie penas, adiudicor illi,
<petr_riga. aur. evang. 720>	Proque reo tanquam iudicor esse reus.
<petr_riga. aur. evang. 721>	Queso, memento, pater, quia non mare sponte subiui;
<petr_riga. aur. evang. 722>	Cernebam foueas, furta patere michi.
<petr_riga. aur. evang. 723>	Me tamen optaui potius seruare periclis
<petr_riga. aur. evang. 724>	Quam te, quam uitam, quam diadema tuum.
<petr_riga. aur. evang. 725>	Hoc doleo, quod apud te naufragus exto, quod hostis
<petr_riga. aur. evang. 726>	Esse tuus uideor, quod grauor ore tuo.
<petr_riga. aur. evang. 727>	Naufragium patiar modo, si patiantur apud te
<petr_riga. aur. evang. 728>	Naufragium scripta regia fida michi.
<petr_riga. aur. evang. 729>	Hos apices habeo testes, his testibus utor;
<petr_riga. aur. evang. 730>	Est codex cordis arbiter iste mei.
<petr_riga. aur. evang. 731>	Te non imploro, pie Cesar, ut audiar; immo
<petr_riga. aur. evang. 732>	Vt magis absoluar, postulo, quero, precor.
<petr_riga. aur. evang. 733>	Quod si iudicium tractandum credis, ab illo
<petr_riga. aur. evang. 734>	Ad te festino, tractus amore tuo.
<petr_riga. aur. evang. 735>	Infelix utinam non a te longius issem,
<petr_riga. aur. evang. 736>	Sed me iussisti longius ire, pater !
<petr_riga. aur. evang. 737>	Me uelut incertus rerum dubiusque futuri
<petr_riga. aur. evang. 738>	Naufragio tradis dum, pater, ire iubes.
<petr_riga. aur. evang. 739>	Promptus eo Romam, perago tua iussa, reuertor
<petr_riga. aur. evang. 740>	Sillei uictor, regia scripta fero.
<petr_riga. aur. evang. 741>	Ipsa mei cordis elementa fatentur amorem:
<petr_riga. aur. evang. 742>	Ecce mei testes sunt mare, terra, polus !
<petr_riga. aur. evang. 743>	Per mare, per terras uenio, nil passus acerbum;
<petr_riga. aur. evang. 744>	Puniri merui si patricida fui.
<petr_riga. aur. evang. 745>	Me polus absoluat quia non sua fulmina misit;
<petr_riga. aur. evang. 746>	Nil nocuere michi grando, procella, lapis.
<petr_riga. aur. evang. 747>	Absoluat tellus quod non absorbuit; equor,
<petr_riga. aur. evang. 748>	Quod non demersit; undique tutus ego.
<petr_riga. aur. evang. 749>	Non hoc euadit etiam qui non genitalis
<petr_riga. aur. evang. 750>	Est homicida patris, sed sua facta luit.
<petr_riga. aur. evang. 751>	Terra patens et hians Abironque Dathanque uorauit,
<petr_riga. aur. evang. 752>	Et tellus offam fecit utrumque suam;
<petr_riga. aur. evang. 753>	Nec tamen in mortem patris genitalis iniqui
<petr_riga. aur. evang. 754>	Extiterant et eis terra nouerca fuit.
<petr_riga. aur. evang. 755>	Pulcher crine puer patricida pependit, adherens
<petr_riga. aur. evang. 756>	Ramis, ne posset ad patris ire pedes;
<petr_riga. aur. evang. 757>	Qui si uenisset, patris inuenisset amorem
<petr_riga. aur. evang. 758>	Et sceleris ueniam nequitieque sue.
<petr_riga. aur. evang. 759>	Nunc ad te uenio, pater, et nondum pietatem
<petr_riga. aur. evang. 760>	Inuenio; fio naufragus absque freto.
<petr_riga. aur. evang. 761>	Rex, quia non potuit seruare suum patricidam,
<petr_riga. aur. evang. 762>	Vltor in auctores ex pietate fuit.
<petr_riga. aur. evang. 763>	Ast ego de propriis inimicis non michi posco
<petr_riga. aur. evang. 764>	Vindictam nec eos aspera quero pati;
<petr_riga. aur. evang. 765>	Ad tormenta reos ego nolo uocare; lucrentur
<petr_riga. aur. evang. 766>	Inuidie penas nequitieque sue.
<petr_riga. aur. evang. 767>	Ne penis aliis credas, unum rogo de me,
<petr_riga. aur. evang. 768>	Contra me penas, queso, require, pater:
<petr_riga. aur. evang. 769>	Queso, tuum suspende reum; fluat unda cruoris,
<petr_riga. aur. evang. 770>	Qui solet ad celos crimina tanta loqui;
<petr_riga. aur. evang. 771>	Pix ardens, oleum feruens, crux ardua, mucro
<petr_riga. aur. evang. 772>	Pungens, fiamma uorans noxia membra necent.
<petr_riga. aur. evang. 773>	Me, pater, absoluis a crimine si michi parcis;
<petr_riga. aur. evang. 774>	Fraude carere probas si cruciare negas.
<petr_riga. aur. evang. 775>	Non aliquis debet merito patricida uocari
<petr_riga. aur. evang. 776>	Quem dignum sola morte perire putes;
<petr_riga. aur. evang. 777>	At si compateris ex te genitis quasi membris,
<petr_riga. aur. evang. 778>	Non tua membra scias, que uitiosa notas."

<petr_riga. aur. evang. tit.>	prosecutio orationis Nicholai et condempnatio Antipatri
<petr_riga. aur. evang. 779>	Hec dicens, lacrimas fundens, suspiria promens,
<petr_riga. aur. evang. 780>	Omnes inflexit ad sua uerba dolor.
<petr_riga. aur. evang. 781>	Herodem solum non flexit flebile uerbum;
<petr_riga. aur. evang. 782>	Ferreus ad ueniam stat nimis ille ferox,
<petr_riga. aur. evang. 783>	Iussu cuius adest Nicholaus, qui rationi
<petr_riga. aur. evang. 784>	Obuiet Antipatri condoleatque patri.
<petr_riga. aur. evang. 785>	Respondens igitur cauto sermone, reflexit
<petr_riga. aur. evang. 786>	Ad ueniam flexos a pietate uiros.
<petr_riga. aur. evang. 787>	Fraterne necis inuidiam transfudit in illum,
<petr_riga. aur. evang. 788>	Rethoricis phaleris ista loquendo probans:
<petr_riga. aur. evang. 789>	Quod si quos moueat pietas, miseris misereri
<petr_riga. aur. evang. 790>	Condecet illius qui periere dolo,
<petr_riga. aur. evang. 791>	Iniusta de morte sua qui flendo requirant
<petr_riga. aur. evang. 792>	Vindictam fieri, morte perire reum;
<petr_riga. aur. evang. 793>	Si iudex hunc absoluat, dabitur domus omnis
<petr_riga. aur. evang. 794>	Regia tormentis naufragiisque nouis;
<petr_riga. aur. evang. 795>	Affines et germani, rex ipse, salutem
<petr_riga. aur. evang. 796>	Cuius contempsit, plurima dampna ferent.
<petr_riga. aur. evang. 797>	Ad pictas igitur phaleras conuersus et artem
<petr_riga. aur. evang. 798>	Rethoricam, clausit ordine multa breui.
<petr_riga. aur. evang. 799>	Verbis uersutis animas uelut extrahit horum
<petr_riga. aur. evang. 800>	Quos dolus Antipatri sustulit arte patri;
<petr_riga. aur. evang. 801>	Qui misero questu subsellia queque replentes,
<petr_riga. aur. evang. 802>	Insontes clamant se perisse dolo;
<petr_riga. aur. evang. 803>	Testibus ornatis se clamant esse grauatos,
<petr_riga. aur. evang. 804>	Scripta referta dolis missa fuisse patri,
<petr_riga. aur. evang. 805>	Que scripsit, que composuit, que legit in aures
<petr_riga. aur. evang. 806>	Antipater patrias, pectore uirus alens;
<petr_riga. aur. evang. 807>	Quem non mentiri de fratribus ille putaret,
<petr_riga. aur. evang. 808>	Sed pia uerba loqui, dulcia, plena fide.
<petr_riga. aur. evang. 809>	Nunc offert corpus tormentis qui, neque fratrum
<petr_riga. aur. evang. 810>	Tormentis credens, absque dolore fuit;
<petr_riga. aur. evang. 811>	Quos cecos clausit in carcere, uincula passos,
<petr_riga. aur. evang. 812>	Ne cause presens esset uterque sue;
<petr_riga. aur. evang. 813>	In quos absentes etiam sententia pene
<petr_riga. aur. evang. 814>	Est data, cum positus esset uterque procul;
<petr_riga. aur. evang. 815>	Ne pater inflecti posset pietate, necatos
<petr_riga. aur. evang. 816>	Esse prius, scelus hoc huius agente dolo;
<petr_riga. aur. evang. 817>	Si nunc euadat reus hic, euadere paucos
<petr_riga. aur. evang. 818>	Credas istius furta, uenena, dolos,
<petr_riga. aur. evang. 819>	Qui mutat mentes, qui dira uenena suorum
<petr_riga. aur. evang. 820>	Spargere uisceribus clamque nocere solet;
<petr_riga. aur. evang. 821>	Qui Feroram, semper Herodis fratris amicum,
<petr_riga. aur. evang. 822>	Fraternam fecit fraude sitire necem.
<petr_riga. aur. evang. 823>	Adiunctis aliis Nicholaus ad ista colorans
<petr_riga. aur. evang. 824>	Verba, mouens animos, ora silendo premit,
<petr_riga. aur. evang. 825>	Querit ab Antipatro Varus si reddere ueris
<petr_riga. aur. evang. 826>	Vera uelit, fictis ficta, sed ille negat.
<petr_riga. aur. evang. 827>	Causam non iterat; hac una uoce potitur,
<petr_riga. aur. evang. 828>	"Quod nullum lesi, testis adesto Deus."

<petr_riga. aur. evang. tit.>	de incarceratione Antipatri et morte ipsius, quam paulo post secuta est mors Herodis
<petr_riga. aur. evang. 829>	Post pater hunc misit in carceris intima, querens
<petr_riga. aur. evang. 830>	Illos qui socii criminis huius erant;
<petr_riga. aur. evang. 831>	Sed grauat hunc febris, tumor, humor, languor et angor,
<petr_riga. aur. evang. 832>	Citrinusque color inguineusque dolor.
<petr_riga. aur. evang. 833>	Putres testiculi, flentes oculi, cutis horror,
<petr_riga. aur. evang. 834>	Frontis terror, atrox mens mala semper amans,
<petr_riga. aur. evang. 835>	Labes fetoris et creber anhelitus oris,
<petr_riga. aur. evang. 836>	Istud agente Deo, pena fuere reo.
<petr_riga. aur. evang. 837>	Sed non Herodis hec purgat pena reatum;
<petr_riga. aur. evang. 838>	Que mortem sequitur pena perennis erit.
<petr_riga. aur. evang. 839>	Nec mora, legati quos Romam miserat adsunt;
<petr_riga. aur. evang. 840>	Possit ut Antipatrum perdere, scripta ferunt.
<petr_riga. aur. evang. 841>	Inde parum gaudens, quo poma parare solebat,
<petr_riga. aur. evang. 842>	Cultellum tribui postulat ille sibi,
<petr_riga. aur. evang. 843>	Clamque parat pectus penetrare, sed Accabus eius
<petr_riga. aur. evang. 844>	Consobrinus adest detinuitque manum.
<petr_riga. aur. evang. 845>	Hoc uiso clamor consurgit, perstrepit aula
<petr_riga. aur. evang. 846>	Regia, personuit magnus in urbe fragor.
<petr_riga. aur. evang. 847>	Antipater gaudet, custodes aduocat, instans
<petr_riga. aur. evang. 848>	Vel prece uel preciis ut resolutus eat.
<petr_riga. aur. evang. 849>	Res patet ista patri; iubet occidi, sepeliri
<petr_riga. aur. evang. 850>	Antipatrum; regis iussa minister agit.
<petr_riga. aur. evang. 851>	Rex scriptum mutans, Archelaum facit uti
<petr_riga. aur. evang. 852>	Imperio, regni cuncta subesse sibi,
<petr_riga. aur. evang. 853>	Sic ut ab Augusto regni diadema coruscum
<petr_riga. aur. evang. 854>	Sumat et a tanto principe detur honor.

<petr_riga. aur. evang. tit.>	de obitu Herodis et de regno Archelai filii eius, et de regressu Iesu ab Egypto
<petr_riga. aur. evang. 855>	Post obitum nati transactis quinque diebus
<petr_riga. aur. evang. 856>	Rex obit; electus rex sepeliuit eum.
<petr_riga. aur. evang. 857>	Hic Romam properans, pulsans ad Cesaris aures,
<petr_riga. aur. evang. 858>	Regni Iudee diues honore redit;
<petr_riga. aur. evang. 859>	Qui cum Iudeam regeret, regnantis in anno
<petr_riga. aur. evang. 860>	Primo precepit angelus ista Ioseph,
<petr_riga. aur. evang. 861>	Vt redeat, nam mors uite subduxerat illos
<petr_riga. aur. evang. 862>	Innocui pueri qui sitiere necem.
<petr_riga. aur. evang. 863>	Post annos septem cum Virgine Matre reuersus
<petr_riga. aur. evang. 864>	Cumque Iesu puero, se dedit ille uie,
<petr_riga. aur. evang. 865>	Sed metuens Archelaum, subit in Galileam;
<petr_riga. aur. evang. 866>	Nazareth hos ciues cepit habere nouos.

<petr_riga. aur. evang. tit.>	de condempnatione Archelai et de presidibus Iudee
<petr_riga. aur. evang. 867>	In multis simul a multis ad Cesaris aures
<petr_riga. aur. evang. 868>	Rex accusatus sepe diuque fuit;
<petr_riga. aur. evang. 869>	Qui surgens Romamque petens, dum regnat in anno
<petr_riga. aur. evang. 870>	Nono, dampnatur exilioque datur.
<petr_riga. aur. evang. 871>	Iudee procurator Cauponius inde
<petr_riga. aur. evang. 872>	Mittitur inque breui tempore sponte redit.
<petr_riga. aur. evang. 873>	Post istum Marcus, post hunc Rufus dominatur
<petr_riga. aur. evang. 874>	Annius, Augustus tempore cuius obit,
<petr_riga. aur. evang. 875>	Cum decies quinos et septem sceptra per annos
<petr_riga. aur. evang. 876>	Rexit, et impleuit quinque decemque Iesus.
<petr_riga. aur. evang. 877>	Post hunc Tiberius Romani culminis arcem
<petr_riga. aur. evang. 878>	Suscipit, et gaudens tractat honoris onus.
<petr_riga. aur. evang. 879>	Valerius Gracchus fit procurator ab isto
<petr_riga. aur. evang. 880>	Iudee, questum pro pietate sequens,
<petr_riga. aur. evang. 881>	Iura sacerdotum uendens, de munere ludens,
<petr_riga. aur. evang. 882>	Istos intrudens, hos remouendo fugans,
<petr_riga. aur. evang. 883>	Omnia confundens, in massam dona refundens,
<petr_riga. aur. evang. 884>	Attendens pretium, non pia uota precum;
<petr_riga. aur. evang. 885>	Romam post annos senos et quinque reuersus,
<petr_riga. aur. evang. 886>	Que male collegit, aurea multa tulit.
<petr_riga. aur. evang. 887>	Eius successor a Cesaris ore Pilatus
<petr_riga. aur. evang. 888>	Pontius est missus, huius agendo uices;
<petr_riga. aur. evang. 889>	Ierusalem ueniens, commissa negotia tractat,
<petr_riga. aur. evang. 890>	Curas Iudee gentis et urbis agens.
<petr_riga. aur. evang. 891>	Regni Tiberii quintus decimus fuit annus,
<petr_riga. aur. evang. 892>	Claudus et in partes ibat hebreus honor,
<petr_riga. aur. evang. 893>	Cum fit celica uox in corde Iohannis et ore
<petr_riga. aur. evang. 894>	Vt baptizet aquis et sacra uerba serat.
<petr_riga. aur. evang. 895>	Ergo baptizat et predicat ille, futurum
<petr_riga. aur. evang. 896>	Christi baptismum nuntiat ore sacro;
<petr_riga. aur. evang. 897>	Sed baptisma suum nullius crimina mundat;
<petr_riga. aur. evang. 898>	Baptismus Christi solus ad ista uiget.
<petr_riga. aur. evang. 899>	Non erat huic lenis thorus aut uestis, neque potus,
<petr_riga. aur. evang. 900>	Nec domus aut zona, non alimenta gule:
<petr_riga. aur. evang. 901>	Terra cubile, pilus uestis fuit huic, aqua potus,
<petr_riga. aur. evang. 902>	Antra domus, pellis zona, locusta cibus.
<petr_riga. aur. evang. 903>	Proxima plebs ad eum properabat eosque Iohannes
<petr_riga. aur. evang. 904>	Baptizabat aquis, crimina nulla lauans.
<petr_riga. aur. evang. 905>	Ad baptisma uidens Phariseos currere multos,
<petr_riga. aur. evang. 906>	Mulcet et increpat hos, mitis et asper eis.
<petr_riga. aur. evang. 907>	Tunc accessit ad hunc, ueniens Iesus a Galilea,
<petr_riga. aur. evang. 908>	Vt se baptismo tingeret ille suo.
<petr_riga. aur. evang. 909>	Ille stupore tremens nec diuinum caput ausus
<petr_riga. aur. evang. 910>	Tangere, miratur, heret, et inquit ei:
<petr_riga. aur. evang. 911>	"Tu baptisma michi debes dare; nuncque requiris
<petr_riga. aur. evang. 912>	Vt Iordanis aquis membra beata lauem?"
<petr_riga. aur. evang. 913>	Reddidit ista Iesus: "Sine; iustitiam decet omnem
<petr_riga. aur. evang. 914>	Nos implere modo." Paruit ille Deo.
<petr_riga. aur. evang. 915>	Que fuerat munda, Christi caro tingitur unda,
<petr_riga. aur. evang. 916>	Sed Saluator aquam, non aqua mundat eum.
<petr_riga. aur. evang. 917>	Cum rota solaris ter denos uolueret annos,
<petr_riga. aur. evang. 918>	Solem Iustitie suscipit unda Iesum.
<petr_riga. aur. evang. 919>	Tres ibi Personas monstrat baptismus aperte
<petr_riga. aur. evang. 920>	Apparetque Dei trinus et unus honor:
<petr_riga. aur. evang. 921>	Voce Pater clamat, Iesus astat carne, columbe
<petr_riga. aur. evang. 922>	Spiritus in specie se manifestat ibi.
<petr_riga. aur. evang. 923>	His actis, deserta petens, ieiunat ibidem
<petr_riga. aur. evang. 924>	Perque quater denos abstinet ille dies;
<petr_riga. aur. evang. 925>	Esuriem patitur post hec ieiunia; demon
<petr_riga. aur. evang. 926>	Per tria temptat eum, per tria uictus abit.
<petr_riga. aur. evang. 927>	Stabat precursor, et discipuli duo secum
<petr_riga. aur. evang. 928>	Stabant, Andreas ex quibus unus erat.
<petr_riga. aur. evang. 929>	Iste Iesum digito demonstrans, sic ait: "Ecce
<petr_riga. aur. evang. 930>	Agnus qui mundi diluit omne scelus."
<petr_riga. aur. evang. 931>	Hec ad uerba sequi cepere Iesum duo, querunt
<petr_riga. aur. evang. 932>	Et loca prospiciunt in quibus ille manet.
<petr_riga. aur. evang. 933>	Fratrem duxit ad hunc Andreas, cui "Petrus" istud
<petr_riga. aur. evang. 934>	Nomen siue "Cephas" fluxit ab ore Iesu.
<petr_riga. aur. evang. 935>	Luce sequente iubet post se Iesus ire Philippum,
<petr_riga. aur. evang. 936>	Cum quo Nathanael cepit adire Iesum,
<petr_riga. aur. evang. 937>	Quem Iesus inspiciens et commendans ait: "Ecce
<petr_riga. aur. evang. 938>	Vir iustus; non est eius in ore dolus."
<petr_riga. aur. evang. 939>	Inquit Nathanael: "Qua de causa tibi fiam
<petr_riga. aur. evang. 940>	Cognitus admiror." Reddidit ista Iesus:
<petr_riga. aur. evang. 941>	"Sub ficu prius es michi cognitus ante Philippi
<petr_riga. aur. evang. 942>	Verba quibus meminit nominis ille mei."
<petr_riga. aur. evang. 943>	Intulit ille: "Dei tu Filius esse probaris;
<petr_riga. aur. evang. 944>	Tu Rex hebree gentis ubique potens."

<petr_riga. aur. evang. tit.>	de tribus festis que occurrunt in festo stelle
<petr_riga. aur. evang. 945>	Qui sacra uerba legis, tria discute: dona magorum,
<petr_riga. aur. evang. 946>	Christi baptismum, letitieque merum;
<petr_riga. aur. evang. 947>	Hec uno tria festa die patrata fuere,
<petr_riga. aur. evang. 948>	Sed uariis annis sole rotante dies.
<petr_riga. aur. evang. 949>	Post ortum Christi cum tres tria dona tulerunt,
<petr_riga. aur. evang. 950>	Tertius et decimus fulsit in orbe dies;
<petr_riga. aur. evang. 951>	Ter deno Christus baptisma sacrauit in anno;
<petr_riga. aur. evang. 952>	Anno qui sequitur uiuificauit aquas.

<petr_riga. aur. evang. tit.>	de eiectione uendentium et ementium de templo
<petr_riga. aur. evang. 953>	Post Iesus in Pascha de templo proicit illos
<petr_riga. aur. evang. 954>	Qui uendunt et emunt, bisque fit illud opus.
<petr_riga. aur. evang. 955>	Inde duas naues uidit stantes prope stagnum
<petr_riga. aur. evang. 956>	Genesareth, quarum Simonis una fuit,
<petr_riga. aur. evang. 957>	Et quia post illum plebs multa fluebat, in illam
<petr_riga. aur. evang. 958>	Ascendit nauem, uerba beata serens.
<petr_riga. aur. evang. 959>	Post hec uerba iubet ut Simon mittat in altum
<petr_riga. aur. evang. 960>	Retia; mittuntur, plurima preda datur.
<petr_riga. aur. evang. 961>	Tot capiunt pisces ut credas retia rumpi
<petr_riga. aur. evang. 962>	Pene; stupens Petrus pronus adorat eum.
<petr_riga. aur. evang. 963>	"Ne timeas," inquit Iesus. "Ex hoc altera tendes
<petr_riga. aur. evang. 964>	Retia; piscator gentis et orbis eris."
<petr_riga. aur. evang. 965>	Simon et Andreas natique duo Zebedei
<petr_riga. aur. evang. 966>	Astant mirantes mira, stupenda stupent,
<petr_riga. aur. evang. 967>	Et iam subductis ad terram retibus, illi
<petr_riga. aur. evang. 968>	Mente nec omnino carne sequuntur eum.
<petr_riga. aur. evang. 969>	Nazareth adueniens, Iesus intrauit synagogam
<petr_riga. aur. evang. 970>	Cum sacra Iudei Sabbata legis agunt,
<petr_riga. aur. evang. 971>	Scripturamque legens Isaie, "Spiritus in me
<petr_riga. aur. evang. 972>	Est Domini," dixit: "Que lego, facta uide."
<petr_riga. aur. evang. 973>	Simon, Andreas, dum mittunt in mare fratres
<petr_riga. aur. evang. 974>	Retia, prospexit rursus utrumque Iesus;
<petr_riga. aur. evang. 975>	Vt post se ueniant uocat hos, illique relictis
<petr_riga. aur. evang. 976>	Retibus omnino sponte sequuntur eum.
<petr_riga. aur. evang. 977>	Procedensque duos fratres uidet inde, Iohannem
<petr_riga. aur. evang. 978>	Et Iacobum, uocat hos, hique sequuntur eum.
<petr_riga. aur. evang. 979>	Hinc lucra sectantem uidit terrena Matheum,
<petr_riga. aur. evang. 980>	Quem uocat; hic spretis omnibus heret ei.
<petr_riga. aur. evang. 981>	Ad Pasche festum post ascendit Iesus, audit
<petr_riga. aur. evang. 982>	Quod baptista suus carcere clausus erat,
<petr_riga. aur. evang. 983>	Nam propter fratris sponsam dum sermon Iohannis
<petr_riga. aur. evang. 984>	Arguit Herodem, carceris ima subit.
<petr_riga. aur. evang. 985>	Predicat inde palam Iesus infirmisque medetur;
<petr_riga. aur. evang. 986>	Ergo cepit eum plurima turba sequi.

<petr_riga. aur. evang. tit.>	de ascensu Domini in monte et uocatione apostolorum
<petr_riga. aur. evang. 987>	Turbas ille uidens montem conscendit, ibidem
<petr_riga. aur. evang. 988>	Sedit; quos uoluit sponte uocauit ibi,
<petr_riga. aur. evang. 989>	Vt bis sex essent quos mittere posset in orbem,
<petr_riga. aur. evang. 990>	Quorum nomina sunt ista notata michi:
<petr_riga. aur. evang. 991>	Petrus et Andreas, Iacobo cum fratre Iohannes,
<petr_riga. aur. evang. 992>	Lucra Matheus, agens primitus, ecce cauens,
<petr_riga. aur. evang. 993>	Alphei Iacobus, Thaddeus, Bartholomeus,
<petr_riga. aur. evang. 994>	Thomas, Philippus, tu Cananee Simon,
<petr_riga. aur. evang. 995>	Tu Scarioth ludas, loculos qui semper amabas,
<petr_riga. aur. evang. 996>	Ore ferens pacem, corde uenena fouens.
<petr_riga. aur. evang. 997>	Hos Iesus inspiciens docet hoc sermone: "Beatus
<petr_riga. aur. evang. 998>	Pauper, qui proprias mente relinquit opes,
<petr_riga. aur. evang. 999>	Nam dabitur regnum celorum talibus istis."
<petr_riga. aur. evang. 1000>	Addita cetera sex sunt preciosa bonis.
<petr_riga. aur. evang. 1001>	Sic orare suos Dominus docuit. "Pater," inquit,
<petr_riga. aur. evang. 1002>	"Noster, sanctifica nomen ubique tuum."
<petr_riga. aur. evang. 1003>	Hac prece dona petis septem, uerbisque beatis
<petr_riga. aur. evang. 1004>	Septem predictis consona queque uides.

<petr_riga. aur. evang. tit.>	de sermone Domini in monte
<petr_riga. aur. evang. 1005>	Ille uidens turbas montem conscendit, ibidem
<petr_riga. aur. evang. 1006>	Sedit et os aperit discipulosque docet.
<petr_riga. aur. evang. 1007>	Ardua dicturus, ideo conscendit in altum,
<petr_riga. aur. evang. 1008>	Discipulos sursum corda leuare monens.
<petr_riga. aur. evang. 1009>	Turbine curarum turbari noluit illos,
<petr_riga. aur. evang. 1010>	Cum turbis humili nec remanere loco.
<petr_riga. aur. evang. 1011>	Sessio nil aliud est quam susceptio carnis
<petr_riga. aur. evang. 1012>	In qua discipulis dat documenta suis.
<petr_riga. aur. evang. 1013>	Fertile uerborum notat oris opertio flumen,
<petr_riga. aur. evang. 1014>	Per quod doctrine larga fluenta pluit.

<petr_riga. aur. evang. tit.>	de octo beatitudinibus
<petr_riga. aur. evang. 1015>	Hic qui pauperiem suffert ex mente, beatus;
<petr_riga. aur. evang. 1016>	Regni celorum munere diues erit.
<petr_riga. aur. evang. 1017>	Mitis, qui tristis non asperat ira, beatus;
<petr_riga. aur. evang. 1018>	In qua nullus obit, ille fruetur humo.
<petr_riga. aur. evang. 1019>	Qui luget patrie celestis amore, beatus,
<petr_riga. aur. evang. 1020>	Nam solamen ei gaudia plena dabunt.
<petr_riga. aur. evang. 1021>	Esuriens homo iustitiam sitiensque, beatus;
<petr_riga. aur. evang. 1022>	Angelicus ueniet hunc satiare cibus.
<petr_riga. aur. evang. 1023>	Qui dator est hilaris miseris miserando, beatus;
<petr_riga. aur. evang. 1024>	Huic miserator erit dans sua dona Deus.
<petr_riga. aur. evang. 1025>	Qui mundum uitans est mundus corde, beatus;
<petr_riga. aur. evang. 1026>	Huic dabitur clara luce uidere Deum.
<petr_riga. aur. evang. 1027>	Cor sine lite gerens qui gaudet pace, beatus;
<petr_riga. aur. evang. 1028>	Dicetur merito filius ille Dei.
<petr_riga. aur. evang. 1029>	Illi quos torquent iniusta flagella, beati;
<petr_riga. aur. evang. 1030>	Regni celorum porta patebit eis.
<petr_riga. aur. evang. 1031>	Hec eadem, que prima fuit, promissio regni
<petr_riga. aur. evang. 1032>	Vltima finalis ad caput ecce redit,
<petr_riga. aur. evang. 1033>	Perfectumque uirum notat octaueque diei
<petr_riga. aur. evang. 1034>	Festum, surrexit qua tua, Christe, caro;
<petr_riga. aur. evang. 1035>	Et Pentecostes numerum declarat ut isti
<petr_riga. aur. evang. 1036>	Addatur numero nobilis illa dies
<petr_riga. aur. evang. 1037>	Qua datus est Flatus Sacer, a quo tot bona constant,
<petr_riga. aur. evang. 1038>	Qui fons totius est et origo boni;
<petr_riga. aur. evang. 1039>	Qui dat celorum regnum terreque beate
<petr_riga. aur. evang. 1040>	Efficit heredes, que sine morte manet;
<petr_riga. aur. evang. 1041>	Qui dat solamen, qui pascit, qui miseretur,
<petr_riga. aur. evang. 1042>	Mundat, pacificat, dat patienter agi.
<petr_riga. aur. evang. 1043>	Hec octaua tibi speciali munere laudis
<petr_riga. aur. evang. 1044>	Congruit et sociis, Petre beate, tuis.

<petr_riga. aur. evang. tit.>	vos estis sal terre; vos estis lux mundi
<petr_riga. aur. evang. 1045>	"Vos estis terre sal, lux mundi," Iesus inquit
<petr_riga. aur. evang. 1046>	Discipulis. Fratres, ista notate duo:
<petr_riga. aur. evang. 1047>	Conficiunt terre sal humor aque, calor ignis;
<petr_riga. aur. evang. 1048>	Est aqua baptismus, est sacer ignis amor.
<petr_riga. aur. evang. 1049>	Discipuli mentes istis condire duobus
<petr_riga. aur. evang. 1050>	Nouerunt, uerbis dum tonuere suis:
<petr_riga. aur. evang. 1051>	Sal carnes siccat uermesque repellit, et isti
<petr_riga. aur. evang. 1052>	Vermes peccati per sua uerba fugant.
<petr_riga. aur. evang. 1053>	Quod si sal penitus euanescat, quid agetur?
<petr_riga. aur. evang. 1054>	Nulli proficiet amplius eius opus.
<petr_riga. aur. evang. 1055>	Sic doctor qui castigat, si peccet, habetur
<petr_riga. aur. evang. 1056>	Vilis et abiectus, nec metuendus erit.
<petr_riga. aur. evang. 1057>	Sunt sal uiuendo sapienter, lux tenebrosis
<petr_riga. aur. evang. 1058>	Infundendo iubar ecclesieque fidem.
<petr_riga. aur. evang. 1059>	Est bona uita prius, sequitur doctrina fidelis;
<petr_riga. aur. evang. 1060>	Perfectum faciunt quemlibet ista duo.

<petr_riga. aur. evang. tit.>	non pones lucerna sub modio sed super candelabrum
<petr_riga. aur. evang. 1061>	Non latet urbs supra montem sita; dogmata patrum
<petr_riga. aur. evang. 1062>	Sunt urbes; mons Christus, qui pia corda leuat.
<petr_riga. aur. evang. 1063>	Non equidem debet doctrina latere bonorum,
<petr_riga. aur. evang. 1064>	In Christo quorum stat solidata fides.
<petr_riga. aur. evang. 1065>	Sed neque sub modio latitare lucerna iubetur:
<petr_riga. aur. evang. 1066>	Illa notat Christum, qui dat in orbe iubar.
<petr_riga. aur. evang. 1067>	Ponitur illa loco sublimi namque locatus
<petr_riga. aur. evang. 1068>	In truce Saluator spargit ubique fidem.
<petr_riga. aur. evang. 1069>	Est alius sensus: accendis, Christe, lucernam
<petr_riga. aur. evang. 1070>	Dum testam carnis numinis igne reples.
<petr_riga. aur. evang. 1071>	Quod non includit legis mensura, nec uni
<petr_riga. aur. evang. 1072>	Iudee tantum lux ea nota fuit,
<petr_riga. aur. evang. 1073>	Sed super ecclesiam Iesus hanc affixit ut omnes
<petr_riga. aur. evang. 1074>	Aduentus Christi lumen adesse sciant
<petr_riga. aur. evang. 1075>	Impendantque Deo Patri grates et honores,
<petr_riga. aur. evang. 1076>	Non sibimet, sine quo nil ualet esse bonum.
<petr_riga. aur. evang. 1077>	Et quia precepit Christus noua, ne quis eorum
<petr_riga. aur. evang. 1078>	Estimet ut legem destruat, inquit eis:
<petr_riga. aur. evang. 1079>	"Celitus implere, non ueni soluere legem;
<petr_riga. aur. evang. 1080>	Quod Moyses iussit non abolere uolo."
<petr_riga. aur. evang. 1081>	Lex uetus impletur cum qualiter illa teneri
<petr_riga. aur. evang. 1082>	Debeat ostendit per sua iussa Iesus,
<petr_riga. aur. evang. 1083>	Cum mel de cera, succum de cortice, grana
<petr_riga. aur. evang. 1084>	De palea, gemmas ex adamante trahit.

<petr_riga. aur. evang. tit.>	non preteribit unum iota uel apex
<petr_riga. aur. evang. 1085>	Donec pretereat ut non mutabile fiat
<petr_riga. aur. evang. 1086>	Celum uel terra, non cadet unus apex;
<petr_riga. aur. evang. 1087>	Non cadet unus apex de tota lege uel unum
<petr_riga. aur. evang. 1088>	Iota cadet nisi sint omnia facta prius.
<petr_riga. aur. evang. 1089>	Iota decem faciens, est littera greca, figurans
<petr_riga. aur. evang. 1090>	Que sunt in legis codice iussa decem;
<petr_riga. aur. evang. 1091>	Quedam particula, quam queuis littera sursum
<petr_riga. aur. evang. 1092>	Continet, extat apex, iussa minora notans.
<petr_riga. aur. evang. 1093>	Legis iussa docens minimus magnusque uocatur,
<petr_riga. aur. evang. 1094>	Christe, tue legis uerba docens et agens.

<petr_riga. aur. evang. tit.>	nisi abundauerit iustitia uestra
<petr_riga. aur. evang. 1095>	Iustitiam uocat hic scribarum uerba uetuste
<petr_riga. aur. evang. 1096>	Legis, que nequeunt ferre salutis opem.
<petr_riga. aur. evang. 1097>	Iustitiam nostram uocat illud quod superaddit
<petr_riga. aur. evang. 1098>	Christus, qui saluat iustificatque reos.
<petr_riga. aur. evang. 1099>	Dicitur antiquis: "Non sis occisor, auarus,"
<petr_riga. aur. evang. 1100>	Istiusque modi facta uetantur eis.
<petr_riga. aur. evang. 1101>	Dicitur inde tibi: "Non te grauet ira, cupido,"
<petr_riga. aur. evang. 1102>	Istiusque modi lex nona uerba docet.

<petr_riga. aur. evang. tit.>	omnis qui irascitur fratri suo et dixerit racha
<petr_riga. aur. evang. 1103>	Iudicio facit ira reum; racha uox sine uerbo,
<petr_riga. aur. evang. 1104>	Concilio; fatuus sermo, cremante rogo.
<petr_riga. aur. evang. 1105>	Ira facit motum; uox indignans racha turbat;
<petr_riga. aur. evang. 1106>	Sermo uocans fatuum fratris in aure nocet.
<petr_riga. aur. evang. 1107>	Irascens malus est; peiorque sonans racha; dicens
<petr_riga. aur. evang. 1108>	Stultum pessimus est; tres ibi cerne gradus.
<petr_riga. aur. evang. 1109>	Munus ad altare si uis offerre, recordans
<petr_riga. aur. evang. 1110>	Offense fratris, excute munus ibi,
<petr_riga. aur. evang. 1111>	Fac pacem cum fratre prius, si sit tibi presens,
<petr_riga. aur. evang. 1112>	Absenti uotis subditus esto piis,
<petr_riga. aur. evang. 1113>	Placabisque Deum placato fratre, placensque
<petr_riga. aur. evang. 1114>	Huic qui corda uidet hostia talis erit.

<petr_riga. aur. evang. tit.>	concorda aduersario tuo dum es in uia
<petr_riga. aur. evang. 1115>	Aduersarius hic diuinus sermo uocatur;
<petr_riga. aur. evang. 1116>	Si peccare uelis, obuiat ille tibi.
<petr_riga. aur. evang. 1117>	Iste uetat fieri que sunt contraria carnis
<petr_riga. aur. evang. 1118>	In uita, dici que uia nostra potest.
<petr_riga. aur. evang. 1119>	Iudex est Christus reddens sua cuique, minister
<petr_riga. aur. evang. 1120>	Angelus, infernus carcer et atra domus.
<petr_riga. aur. evang. 1121>	Quadrans extremus peccata minora uocantur,
<petr_riga. aur. evang. 1122>	Que de terrenis contrahit omnis homo.
<petr_riga. aur. evang. 1123>	Celum pars mundi prior est, aerque secunda,
<petr_riga. aur. evang. 1124>	Tertia fertur aqua, quarta uocatur humus.
<petr_riga. aur. evang. 1125>	Igne notatur amor, quo spiras aere uita;
<petr_riga. aur. evang. 1126>	Est aqua baptismus, lubrica carnis humus.
<petr_riga. aur. evang. 1127>	Exsoluit peccans quadrantem quisque supremum
<petr_riga. aur. evang. 1128>	Cum peccata luit, que sibi terra dedit.
<petr_riga. aur. evang. 1129>	Lex uetat antiquos mechari corporis actu;
<petr_riga. aur. evang. 1130>	Mechari corde nos, pie Christe, uetas.

<petr_riga. aur. evang. tit.>	si oculus tuus dexter uel manus dextra scandalizat te
<petr_riga. aur. evang. 1131>	Est oculus dexter uel dextra manus tua frater
<petr_riga. aur. evang. 1132>	Aut soror aut aliquis dignus amore tuo.
<petr_riga. aur. evang. 1133>	Hi si propositum tibi surripiant operandi
<petr_riga. aur. evang. 1134>	Recte, non credas sed fugiendo cane.
<petr_riga. aur. evang. 1135>	Expedit ut pereat unum membrum, uir amicus,
<petr_riga. aur. evang. 1136>	Quam totum corpus, tu pariterque tui.
<petr_riga. aur. evang. 1137>	Per dextram que pauperibus dat danda notatur
<petr_riga. aur. evang. 1138>	Actio terrestris, commoda fratris agens.
<petr_riga. aur. evang. 1139>	Scandala si generes quia spernis commoda fratrum,
<petr_riga. aur. evang. 1140>	Parce tibi soli; pluribus esto bonus.
<petr_riga. aur. evang. 1141>	Est oculus dexter contemplans ardua uirtus;
<petr_riga. aur. evang. 1142>	Que releuat miseros, actio dextra manus.
<petr_riga. aur. evang. 1143>	Scandala contemplans uirtus generat quia pure
<petr_riga. aur. evang. 1144>	Non contemplaris, otia sepe gerens.
<petr_riga. aur. evang. 1145>	Scandala sic etiam parit actio namque frequentans
<petr_riga. aur. evang. 1146>	Turbas sepe Deo se facit esse reum.

<petr_riga. aur. evang. tit.>	de preceptis noue legis
<petr_riga. aur. evang. 1147>	"Lege uir uxorem dimittat, dando libellum
<petr_riga. aur. evang. 1148>	Discidii, si sit femina feda uiro."
<petr_riga. aur. evang. 1149>	Lex noua dimitti uetat uxorem nisi solo
<petr_riga. aur. evang. 1150>	Mechie uitio luxurieque nota.
<petr_riga. aur. evang. 1151>	Latius his uerbis omnes intellige causas
<petr_riga. aur. evang. 1152>	Per quas coniugium soluere iure potes.
<petr_riga. aur. evang. 1153>	Lex dicit: "Non periures." "Nullum," Iesus inquit,
<petr_riga. aur. evang. 1154>	"Iurandi uerbum stillet ab ore tuo.
<petr_riga. aur. evang. 1155>	Per celum iurare caue; thronus est Deitatis."
<petr_riga. aur. evang. 1156>	Celum cor iusti lectio sancta uocat.
<petr_riga. aur. evang. 1157>	"Nec per Ierusalem, quia magnus rex regit illam;
<petr_riga. aur. evang. 1158>	Nec per humum, pedibus subditur illa Dei."
<petr_riga. aur. evang. 1159>	Hosque pedes appello Dei qui sacra per orbem
<petr_riga. aur. evang. 1160>	Verba serunt, in se terrea nulla ferunt.
<petr_riga. aur. evang. 1161>	"Perque caput proprium noli iurare, capillum
<petr_riga. aur. evang. 1162>	Non tingens albo siue colore nigro."
<petr_riga. aur. evang. 1163>	Saluator nostrum caput est, albusque capillus
<petr_riga. aur. evang. 1164>	Qui bonus est; niger est prauus agendo malum.
<petr_riga. aur. evang. 1165>	Non iures nisi pro causa uerum solidandi
<petr_riga. aur. evang. 1166>	Si dubitet frater ad tua uerba tuus.
<petr_riga. aur. evang. 1167>	"Sit sermo uester, 'Est, est; non, non;'" homo fines
<petr_riga. aur. evang. 1168>	Istos transiliens non erit absque malo.
<petr_riga. aur. evang. 1169>	Lex iussit dentem pro dente dari; Iesus inquit:
<petr_riga. aur. evang. 1170>	"Non obsiste malo, nec mala redde malis."

<petr_riga. aur. evang. tit.>	si quis percusserit te in maxillam, prebe ei et alteram
<petr_riga. aur. evang. 1171>	"Dextram maxillam si quis tangat tibi, prebe
<petr_riga. aur. evang. 1172>	Huic aliam; " non sit illa sinistra tamen.
<petr_riga. aur. evang. 1173>	Maxillam mentis patiendo dabit, quia iustus
<petr_riga. aur. evang. 1174>	Est totus dexter corpore, corde simul,
<petr_riga. aur. evang. 1175>	Sicut Aoth totus dexter manibus fuit, illos
<petr_riga. aur. evang. 1176>	Signans qui iusti nulla sinistra gerunt.
<petr_riga. aur. evang. 1177>	"Si quisquam tunicam querat tibi tollere, tollat
<petr_riga. aur. evang. 1178>	Et clamidem, ualeas seruus ut esse Dei."
<petr_riga. aur. evang. 1179>	Si quisquam querat animam tibi tollere, tollat
<petr_riga. aur. evang. 1180>	Et corpus, ualeas martyr ut esse Dei.
<petr_riga. aur. evang. 1181>	"Et si quis cogat ut passus mille terendo
<petr_riga. aur. evang. 1182>	Te socies illi milia bina tere."
<petr_riga. aur. evang. 1183>	Et si non pedibus, animo comiteris euntem;
<petr_riga. aur. evang. 1184>	Si non corporeo, tu pede mentis eas.
<petr_riga. aur. evang. 1185>	Qui petit, huic tua det manus aut rem commodet illi;
<petr_riga. aur. evang. 1186>	Hec duo te faciunt fratris amore frui.
<petr_riga. aur. evang. 1187>	"Lex antiqua iubet odio teneas inimicum:
<petr_riga. aur. evang. 1188>	Qui te lesit, eum dilige," nostra iubet.
<petr_riga. aur. evang. 1189>	"Pro prauis ora, qui te cruce, uerbere torquent,
<petr_riga. aur. evang. 1190>	Vt possis summi filius esse Patris,
<petr_riga. aur. evang. 1191>	Qui super iniustos iustosque suum dat oriri
<petr_riga. aur. evang. 1192>	Solem, qui pluuiam fundit utrisque suam."
<petr_riga. aur. evang. 1193>	Christus iustitie sol, qui de Virgine carnis
<petr_riga. aur. evang. 1194>	Ortum suscepit, Patre iubente Deo.
<petr_riga. aur. evang. 1195>	Per pluuiam possunt doctrine uerba notari,
<petr_riga. aur. evang. 1196>	Que pluit in mundum uera Sophia Patris.
<petr_riga. aur. evang. 1197>	"Diligis hunc, te diligit hic, et que tua merces?
<petr_riga. aur. evang. 1198>	Qui nunc istud agunt publica lucra gerunt.
<petr_riga. aur. evang. 1199>	Si fratres tantum blando sermone salutes,
<petr_riga. aur. evang. 1200>	Vitra quid facies? Ethnicus istud agit.
<petr_riga. aur. evang. 1201>	Esto perfectus sicut Pater ille celestis."
<petr_riga. aur. evang. 1202>	Proficias illis qui nocuere tibi,
<petr_riga. aur. evang. 1203>	Sicut demonstrat, Patris ut fias imitator
<petr_riga. aur. evang. 1204>	Corde pio, quia par non potes esse Patri;
<petr_riga. aur. evang. 1205>	Iustitie nec opus facias pro laude uidentis;
<petr_riga. aur. evang. 1206>	Celestis reddet premia nulla tibi.

<petr_riga. aur. evang. tit.>	noli tuba canere cum facis elemosinam
<petr_riga. aur. evang. 1207>	"Coram te tuba nulla canat cum munus egeno
<petr_riga. aur. evang. 1208>	Porrigis; istud agit qui simulare studet."
<petr_riga. aur. evang. 1209>	Coram se canit ille tuba qui laude fauoris
<petr_riga. aur. evang. 1210>	Humani socios uult superare suos.
<petr_riga. aur. evang. 1211>	Redditur hec merces illis, leuis aura fauoris;
<petr_riga. aur. evang. 1212>	Hoc meriti donum laudis amator habet.

<petr_riga. aur. evang. tit.>	cum facis elemosinam, nesciat sinistra tua quid faciat dextera tua
<petr_riga. aur. evang. 1213>	"Te faciente bonum, tua nesciat inde sinistra
<petr_riga. aur. evang. 1214>	Quid tua dextra gerat;" discute uerba Dei.
<petr_riga. aur. evang. 1215>	Dextera uirtutem, uitiumque sinistra figurat;
<petr_riga. aur. evang. 1216>	Non sit uirtuti mixta cupido mali,
<petr_riga. aur. evang. 1217>	Vt sit in absconso donum quod egentibus offers,
<petr_riga. aur. evang. 1218>	Et meritum reddat qui pia corda uidet.

<petr_riga. aur. evang. tit.>	orantes nolite multum loqui
<petr_riga. aur. evang. 1219>	"Orantes multum nolite loqui quia pure,
<petr_riga. aur. evang. 1220>	Non multe, penetrant celica regna preces.
<petr_riga. aur. evang. 1221>	Quid sit opus uobis scit celestis Pater; ergo
<petr_riga. aur. evang. 1222>	Sic orando Patri, supplicet omnis homo."

<petr_riga. aur. evang. tit.>	pater noster, cum septem petitionibus
<petr_riga. aur. evang. 1223>	"O Pater alme, tuum nomen sit sanctificatum,
<petr_riga. aur. evang. 1224>	Adueniatque tuum regnum per secla beatum;
<petr_riga. aur. evang. 1225>	Velle tuum fiat in terra sicut in altis.
<petr_riga. aur. evang. 1226>	Tu panem nostrum da nobis cotidianum;
<petr_riga. aur. evang. 1227>	Debita dimitte nobis ut nos inimicis;
<petr_riga. aur. evang. 1228>	Et non permittas ut nos temptatio uincat,
<petr_riga. aur. evang. 1229>	Sed tutela malo tua nos defendat ab omni."

<petr_riga. aur. evang. tit.>	hic concordant septem dona, septem petitiones, septem virtutes, septem beatitudines
<petr_riga. aur. evang. 1230>	Esse petis liber, recipis Pater alme timorem;
<petr_riga. aur. evang. 1231>	Pauperiem rapit hic; tibi sunt tua premia regnum.
<petr_riga. aur. evang. 1232>	Et ne nos confert pietatem; dat pietas ut
<petr_riga. aur. evang. 1233>	Mens tua mitescat; merces, possessio terre.
<petr_riga. aur. evang. 1234>	Cum dimitte rogas, datur inde scientia; culpas
<petr_riga. aur. evang. 1235>	Hec lugere docet; solamen erit tibi merces.
<petr_riga. aur. evang. 1236>	Cumque petis panem ualeas ut fortior esse,
<petr_riga. aur. evang. 1237>	Esuries fit iustitie; saturatio, merces.
<petr_riga. aur. evang. 1238>	Consiliumque datur, per quod discis misereri
<petr_riga. aur. evang. 1239>	Cum dicis fiat; merces erit et misereri.
<petr_riga. aur. evang. 1240>	Cum petis adueniat, datur intellectus ut ille
<petr_riga. aur. evang. 1241>	Det tibi cor mundum; merces Deus esse uidetur.
<petr_riga. aur. evang. 1242>	Sanctificetur ait; datur hinc sapientia, que te
<petr_riga. aur. evang. 1243>	Pacificum reddat; es filius inde uocandus.
<petr_riga. aur. evang. 1244>	Si sua dimittis homini commissa, reatu
<petr_riga. aur. evang. 1245>	Te Pater absoluet, qui cor opusque uidet;
<petr_riga. aur. evang. 1246>	Si non dimittis, tibi nulla remissio fiet
<petr_riga. aur. evang. 1247>	A Patre celesti, cui mala queque patent.

<petr_riga. aur. evang. tit.>	cum ieiunatis, nolite fieri sicut hypocrite tristes
<petr_riga. aur. evang. 1248>	Qualiter oretur docuit te Christus; ab escis
<petr_riga. aur. evang. 1249>	Qualiter abstineas ecce docere parat.
<petr_riga. aur. evang. 1250>	"Cum tu ieiunas, non sis hypocrita tristis."
<petr_riga. aur. evang. 1251>	Non uirtus sed mens ficta notatur ibi.
<petr_riga. aur. evang. 1252>	"Vnge caput, cum ieiunas, oleo" pietatis
<petr_riga. aur. evang. 1253>	Vt de mente tua flagret amenus odor.
<petr_riga. aur. evang. 1254>	Mentem designat caput, unctio cordis amorem;
<petr_riga. aur. evang. 1255>	Vngitur ergo caput cum uiget intus amor.
<petr_riga. aur. evang. 1256>	Internam faciem, non externam, lacrimarum
<petr_riga. aur. evang. 1257>	Fonte laues ut mens munda sit ante Deum.
<petr_riga. aur. evang. 1258>	Vnguentum sanguis Christi fuit in cruce fusus,
<petr_riga. aur. evang. 1259>	Cuius in ecclesia spirat amenus odor.
<petr_riga. aur. evang. 1260>	Fiat in absconso quod agis coram
<petr_riga. aur. evang. 1261>	Patre celi Ne tibi furetur gloria uana bonum.

<petr_riga. aur. evang. tit.>	nolite thesaurizare uobis thesauros, et cetera
<petr_riga. aur. evang. 1262>	In terris ubi sunt erugo, tinea, fures,
<petr_riga. aur. evang. 1263>	Nullum thesaurum collige, serue Dei.
<petr_riga. aur. evang. 1264>	Aurum defuscat erugo; superbia dici
<petr_riga. aur. evang. 1265>	Ergo potest, morum tingitur inde nitor.
<petr_riga. aur. evang. 1266>	Tinea, que rodit uestes laniando, figurat
<petr_riga. aur. evang. 1267>	Inuidiam; studiis derogat illa bonis.
<petr_riga. aur. evang. 1268>	Fures, qui fodiunt, rectores sunt tenebrarum,
<petr_riga. aur. evang. 1269>	Qui muro fidei nos spoliare student.
<petr_riga. aur. evang. 1270>	Fige cor in celis, ubi non elatio regnat,
<petr_riga. aur. evang. 1271>	Non rodit liuor, non fit ab hoste dolus.

<petr_riga. aur. evang. tit.>	lucerna corporis tui est oculus tuus
<petr_riga. aur. evang. 1272>	Membrorum dux est oculus monstrans quid agatur
<petr_riga. aur. evang. 1273>	Estque lucerna foris corporis ille tui.
<petr_riga. aur. evang. 1274>	Si pure mentis intentio dirigat omnes
<petr_riga. aur. evang. 1275>	Virtutes intus, nascitur inde iubar.
<petr_riga. aur. evang. 1276>	Si simplex oculus sit, corpus erit tibi totum
<petr_riga. aur. evang. 1277>	Lucens; si nequam sit, tenebrosus eris.
<petr_riga. aur. evang. 1278>	Si bona sit mentis intentio, tota nitescet
<petr_riga. aur. evang. 1279>	Actio; si mala sit, omne nigrescet opus.
<petr_riga. aur. evang. 1280>	Diuinis oculis operum bona nulla placebunt
<petr_riga. aur. evang. 1281>	Si non est operum fons et origo fides.

<petr_riga. aur. evang. tit.>	nemo potest duobus dominis seruire
<petr_riga. aur. evang. 1282>	Nemo potest digne dominis seruire duobus,
<petr_riga. aur. evang. 1283>	Diuitiis hominum deliciisque Dei.
<petr_riga. aur. evang. 1284>	Diuitiis seruit qui mentem figit in illis;
<petr_riga. aur. evang. 1285>	Seruit et ille Deo qui bona semper amat.

<petr_riga. aur. evang. tit.>	nolite solliciti esse quid manducabitis
<petr_riga. aur. evang. 1286>	Non sis sollicitus anime quid detur in escam,
<petr_riga. aur. evang. 1287>	Sed nec quid corpus induat esto studens.
<petr_riga. aur. evang. 1288>	Non ut prouideas prohibetur siue labores,
<petr_riga. aur. evang. 1289>	Sed debent tolli cura timorque tibi.
<petr_riga. aur. evang. 1290>	Nulla laborat auis, non mandat semina terre,
<petr_riga. aur. evang. 1291>	Et tamen a Domini pascitur illa manu.
<petr_riga. aur. evang. 1292>	Omnibus est auibus uiuens homo digni or; illas
<petr_riga. aur. evang. 1293>	Non ratio ducit, hic ratione uiget.

<petr_riga. aur. evang. tit.>	nolite solliciti esse quid induamini
<petr_riga. aur. evang. 1294>	Et cur sollicitet tua pectora uestis? Agrorum
<petr_riga. aur. evang. 1295>	Lilia, que pingunt florida prata, uide.
<petr_riga. aur. evang. 1296>	Non instant operi, non nent, non stamina ducunt,
<petr_riga. aur. evang. 1297>	Et tamen insignis induit illa decor;
<petr_riga. aur. evang. 1298>	Precellens Salomon, qui cultu floruit omni,
<petr_riga. aur. evang. 1299>	Non ita preclaro tectus honore fuit.
<petr_riga. aur. evang. 1300>	Que gemme, que picture, que purpura regum
<petr_riga. aur. evang. 1301>	Sic rident sicut lilia siue rose?
<petr_riga. aur. evang. 1302>	Si fenum, quod habes hodie flammisque futuro
<petr_riga. aur. evang. 1303>	Tempore das, ornat sic manus illa Dei,
<petr_riga. aur. evang. 1304>	Quanto te, minime fidei, preclarius ornat
<petr_riga. aur. evang. 1305>	Si precepta Dei non dubitando tener?
<petr_riga. aur. evang. 1306>	Quere Dei regnum prius et precepta sequaris
<petr_riga. aur. evang. 1307>	Eius, et addentur a Patre cuncta tibi.	

<petr_riga. aur. evang. tit.>	nolite cogitare de crastino
<petr_riga. aur. evang. 1308>	Non te sollicitet lux crastina; sufficit illi
<petr_riga. aur. evang. 1309>	Vite presentis cura laborque suus.

<petr_riga. aur. evang. tit.>	nolite iudicare
<petr_riga. aur. evang. 1310>	Ne fias iudex in facto fratris ut ullum
<petr_riga. aur. evang. 1311>	De te iudicium non agat ira Dei.
<petr_riga. aur. evang. 1312>	Accipe de dubiis hec dicta: licebit in istis
<petr_riga. aur. evang. 1313>	Iudicium fieri que manifesta uides.

<petr_riga. aur. evang. tit.>	in primo iudicio
<petr_riga. aur. evang. 1314>	Tanquam dicatur: si sit tua recta uoluntas
<petr_riga. aur. evang. 1315>	Dum benefeceris huic, premia digna feres;
<petr_riga. aur. evang. 1316>	E contra, si si? mala uel peruersa uoluntas
<petr_riga. aur. evang. 1317>	Dum male feceris huic, pena parata tibi.

<petr_riga. aur. evang. tit.>	eadem mensura qua mensi fueritis, remetietur uobis
<petr_riga. aur. evang. 1318>	Iuxta mensuram culpe, mensura sequatur
<petr_riga. aur. evang. 1319>	Pene; qui recte iudicat istud agit.

<petr_riga. aur. evang. tit.>	quid irrides festucam in oculo fratris tui?
<petr_riga. aur. evang. 1320>	Tollere festucam si uis de fratris ocello,
<petr_riga. aur. evang. 1321>	Que tua conturbat lumina, tolle trabem.
<petr_riga. aur. evang. 1322>	In trabe signatur odium; festuca figurat
<petr_riga. aur. evang. 1323>	Iram; magna cane, qui leuiora notas.
<petr_riga. aur. evang. 1324>	Postquam purgatus fuerit tibi mentis ocellus,
<petr_riga. aur. evang. 1325>	Vtilius fratrum corda monere potes.

<petr_riga. aur. evang. tit.>	nolite dare sanctum canibus
<petr_riga. aur. evang. 1326>	Sed noli sanctum canibus dare, spargere gemmas
<petr_riga. aur. evang. 1327>	Ante sues, porcus ne pede calcet eas.
<petr_riga. aur. evang. 1328>	Sanctum seu gemme, quas de conchis trahis, almis
<petr_riga. aur. evang. 1329>	Eruta de libris mistica uerba notant.
<petr_riga. aur. evang. 1330>	Qui redit ad uomitum canis est; sacra dogmata spernens
<petr_riga. aur. evang. 1331>	Porcus; utrisque caue spargere uerba Dei.

<petr_riga. aur. evang. tit.>	omnis qui petit accipit, et qui querit inuenit
<petr_riga. aur. evang. 1332>	Qui petit accipiet, querens inuentor haberi
<petr_riga. aur. evang. 1333>	Incipiet, pulsans claustra subire sciet.
<petr_riga. aur. evang. 1334>	Tu credendo petis, sperando queris, amando
<petr_riga. aur. evang. 1335>	Pulsas; in tribus his porta superna patet.

<petr_riga. aur. evang. tit.>	quis ex uobis homo quem si petierit filius eius panem
<petr_riga. aur. evang. 1336>	Porrigiturne lapis, si quis petat a patre panem?
<petr_riga. aur. evang. 1337>	Si piscem poscat, an datur anguis ei?
<petr_riga. aur. evang. 1338>	Scorpius an dabitur, ouum si postulet iste?
<petr_riga. aur. evang. 1339>	Extremum Luce lucida uerba sonant.
<petr_riga. aur. evang. 1340>	Sanctus amor panis est; ouum, spes animalis,
<petr_riga. aur. evang. 1341>	Spem signat; debes pisce notare fidem.
<petr_riga. aur. evang. 1342>	Par lapis est odio; serpentem perfidus equat;
<petr_riga. aur. evang. 1343>	Te, si desperes, scorpio retro ferit.
<petr_riga. aur. evang. 1344>	Cum uos ergo mali sitis patresque malorum,
<petr_riga. aur. evang. 1345>	Si uestris natis nunc bona dona datis,
<petr_riga. aur. evang. 1346>	Qui semper bonus est, Pater ipse petentibus ipsum
<petr_riga. aur. evang. 1347>	Supplicibusque suis tunc meliora dabit.

<petr_riga. aur. evang. tit.>	quod tibi uis fieri, fac aliis
<petr_riga. aur. evang. 1348>	Fac homini quod uis ab eo fieri tibi; uerbo
<petr_riga. aur. evang. 1349>	Exiguo fratris ecce notatur amor.

<petr_riga. aur. evang. tit.>	contendite intrare per angustam portam
<petr_riga. aur. evang. 1350>	Que uitam prebet, per strictam tendite portam;
<petr_riga. aur. evang. 1351>	Pauci nouerunt ire per illud iter.
<petr_riga. aur. evang. 1352>	Ad mortem ducens, spatiosa nimis uia multos
<petr_riga. aur. evang. 1353>	Accipit, hancque uiam plurima turba terit.
<petr_riga. aur. evang. 1354>	Ad uitam ducunt ieiunia, pena, labores,
<petr_riga. aur. evang. 1355>	Esuries, macies, et macerata caro.
<petr_riga. aur. evang. 1356>	Ad mortem ducunt mundana cupido, libido
<petr_riga. aur. evang. 1357>	Carnis, amorque gule, nequitieque nota.
<petr_riga. aur. evang. 1358>	Ista quid poterit angustius esse fenestra
<petr_riga. aur. evang. 1359>	In Christi latere, que patefacta fuit?
<petr_riga. aur. evang. 1360>	Et per tam strictum tamen exiguumque foramen
<petr_riga. aur. evang. 1361>	Intrarunt multi morte sequendo lesum.

<petr_riga. aur. evang. tit.>	attendite a falsis prophetis
<petr_riga. aur. evang. 1362>	Ne uos seducant, falsos uitate prophetas
<petr_riga. aur. evang. 1363>	Indutos ouium uellere, mente lupos;
<petr_riga. aur. evang. 1364>	Cognoscetis eos a fructu, nam rubus uuam
<petr_riga. aur. evang. 1365>	Non parit et ficum promere spina nequit.
<petr_riga. aur. evang. 1366>	Spina, rubus sunt scismatici, qui falsa loquuntur;
<petr_riga. aur. evang. 1367>	Ore fauos promunt, corde uenena fouent;
<petr_riga. aur. evang. 1368>	Ex istis nullus fructus dulcedinis exit,
<petr_riga. aur. evang. 1369>	Sed pia simplicium fallere corda sciunt.
<petr_riga. aur. evang. 1370>	Vel rubus et spine mala sunt pungentia mentem;
<petr_riga. aur. evang. 1371>	Virtutes anime ficus et uua notant.
<petr_riga. aur. evang. 1372>	Ficus dulce sapit fideique figurat odorem;
<petr_riga. aur. evang. 1373>	Quod nos letificat parturit uua merum;
<petr_riga. aur. evang. 1374>	Hic est preclarus potus quem sumit in ara
<petr_riga. aur. evang. 1375>	Presbiter ore sacrans, presbiter ore bibens.

<petr_riga. aur. evang. tit.>	non potest arbor bona fructus malos facere
<petr_riga. aur. evang. 1376>	Fructus quippe bonos omnis bona parturit arbor,
<petr_riga. aur. evang. 1377>	Sed mala fert fructum qui nequit esse bonus.
<petr_riga. aur. evang. 1378>	Si bona sit uel si mala sit cuiusque uoluntas,
<petr_riga. aur. evang. 1379>	Dicitur hec arbor seu bona siue mala.
<petr_riga. aur. evang. 1380>	Hic bonus est fructus: patientia, pax, et honestas;
<petr_riga. aur. evang. 1381>	Hic malus est fructus: ira, libido, furor.
<petr_riga. aur. evang. 1382>	Nullos nequitie parit actus sancta uoluntas,
<petr_riga. aur. evang. 1383>	Deque mala nullum nobile prodit opus.
<petr_riga. aur. evang. 1384>	Ergo bonum fructum que non facit, illa securim
<petr_riga. aur. evang. 1385>	Sentiet, eterno dans alimenta rogo.

<petr_riga. aur. evang. tit.>	non omnis qui dicit michi: Domine, Domine
<petr_riga. aur. evang. 1386>	Non omnis qui me Dominum uocat astra tenebit,
<petr_riga. aur. evang. 1387>	Sed qui uelle Patris implet agendo mei.
<petr_riga. aur. evang. 1388>	Plures in fine dicent michi: "Domine, multos
<petr_riga. aur. evang. 1389>	Mundaui, feci signa, propheta fui."
<petr_riga. aur. evang. 1390>	Hec illis responsa dabo: "Discedite, pleni
<petr_riga. aur. evang. 1391>	Nequitia; uobis non mea porta patet."
<petr_riga. aur. evang. 1392>	Signa mali faciunt in Christi nomine solo,
<petr_riga. aur. evang. 1393>	Non quia sunt digni tot radiare bonis
<petr_riga. aur. evang. 1394>	Sed magis ut populus, qui signa uidere meretur,
<petr_riga. aur. evang. 1395>	Auctorem Dominum laudet, honoret, amet.
<petr_riga. aur. evang. 1396>	Sermoni Dominus finem positurus, eundem
<petr_riga. aur. evang. 1397>	Commendans, turbam per duo uerba docet
<petr_riga. aur. evang. 1398>	In quibus assimulat Domino sua iussa tenentem,
<petr_riga. aur. evang. 1399>	Illum demonio qui sua iussa fugit.
<petr_riga. aur. evang. 1400>	Qui mea uerba capit auditu, complet et actu,
<petr_riga. aur. evang. 1401>	Est homini similis qui sapienter agit,
<petr_riga. aur. evang. 1402>	Qui supra petram fundamentum locat edem
<petr_riga. aur. evang. 1403>	Firmat ut hanc nullus turbo mouere queat.
<petr_riga. aur. evang. 1404>	Sicut de uariis personis colligit unam
<petr_riga. aur. evang. 1405>	Ecclesiam Christus ut sibi iungat eam,
<petr_riga. aur. evang. 1406>	Sic iustus multis uirtutibus erigit aulam
<petr_riga. aur. evang. 1407>	In celis opifex, cui petra Christus adest.
<petr_riga. aur. evang. 1408>	Non timet ista domus instantia flamina uenti,
<petr_riga. aur. evang. 1409>	Flumina, uim pluuie, nam petra munit eam.
<petr_riga. aur. evang. 1410>	Pestes aerie pluuie sunt; flamina uenti,
<petr_riga. aur. evang. 1411>	Blanditie mundi; flumina, carnis amor.
<petr_riga. aur. evang. 1412>	In Christo fundata domus non ictibus istis
<petr_riga. aur. evang. 1413>	Obruitur; domui nulla procella nocet.
<petr_riga. aur. evang. 1414>	Qui mea uerba probat auditu nec probat actu
<petr_riga. aur. evang. 1415>	Est similis stulto qui male ponit opus;
<petr_riga. aur. evang. 1416>	Non supra petram sed harenam construit edem;
<petr_riga. aur. evang. 1417>	Est petra firma bonum; uilis harena, malum.
<petr_riga. aur. evang. 1418>	Postquam uerba Iesus sua consummauit, honorat
<petr_riga. aur. evang. 1419>	Laudans turba Deum, uerba beata stupens.
<petr_riga. aur. evang. 1420>	Non equidem Iesus est scribarum more locutus
<petr_riga. aur. evang. 1421>	Sed quasi cuncta sciens, sicut ubique potens.
<petr_riga. aur. evang. 1422>	Sermonem Domini narrant uariando Matheus
<petr_riga. aur. evang. 1423>	Et Lucas; uerum narrat uterque tamen.
<petr_riga. aur. evang. 1424>	Factum discipulis quidam referunt prius illum
<petr_riga. aur. evang. 1425>	Dum sedet in summo monte docendo Iesus,
<petr_riga. aur. evang. 1426>	Post factum turbis et discipulis simul ipsum,
<petr_riga. aur. evang. 1427>	In montis latere stante loquente Iesu.
<petr_riga. aur. evang. 1428>	Sed tradunt alii non sermonem nisi solum
<petr_riga. aur. evang. 1429>	Prolatum turbis discipulisque suis.

<petr_riga. aur. evang. tit.>	tituli euangeliorum
<petr_riga. aur. evang. 1430>	Centurio; socrus Petri; uidue puer extra
<petr_riga. aur. evang. 1431>	Portam; perplures infirmi; scriba relictus;
<petr_riga. aur. evang. 1432>	Alter qui uoluit patrem sepelire uocatus;
<petr_riga. aur. evang. 1433>	Puppe Iesus dormit; pacat mare; post mare binos
<petr_riga. aur. evang. 1434>	Demoniis plenos curat; "legio" fuit uni
<petr_riga. aur. evang. 1435>	Nomen; porcorum grex transiit in mare preceps;
<petr_riga. aur. evang. 1436>	Inde paraliticum sanauit; Samaritanam
<petr_riga. aur. evang. 1437>	Edocet; iride tuus sanatur, regule, natus.
<petr_riga. aur. evang. 1438>	Mensa Leui splendet; curatur nata Iairi;
<petr_riga. aur. evang. 1439>	Stringitur in Martha sanguinis unda fluens.
<petr_riga. aur. evang. 1440>	Sanantur ceci duo; pulso demone mutus
<petr_riga. aur. evang. 1441>	Profert uerba; uocas, O Pharisee, Iesum.
<petr_riga. aur. evang. 1442>	Christe, subis castrum; tibi seruit Martha; Iohannes
<petr_riga. aur. evang. 1443>	Discipulos mittit carcere clausus adhuc.
<petr_riga. aur. evang. 1444>	Binos et decies septenos postea mittis
<petr_riga. aur. evang. 1445>	Seruos, Christe; fugant demonis omne genus;
<petr_riga. aur. evang. 1446>	Per sata grana metunt; recipit manus arida curam;
<petr_riga. aur. evang. 1447>	Et de puppe Iesus uerba beata serit.
<petr_riga. aur. evang. 1448>	De triplici fructu terre granoque sinapis,
<petr_riga. aur. evang. 1449>	Et de fermento, de tribus inde satis;
<petr_riga. aur. evang. 1450>	Agri thesaurus, inuentaque gemma, sagena
<petr_riga. aur. evang. 1451>	In mare transmissa- uerba fuere Iesu.
<petr_riga. aur. evang. 1452>	Inque suam patriam ueniens, docet in synagogis;
<petr_riga. aur. evang. 1453>	"Gratus," ait, "patria nemo propheta sua."
<petr_riga. aur. evang. 1454>	Iudeos agitat furor; hunc super ardua montis
<petr_riga. aur. evang. 1455>	Ducunt ut preceps factus ad ima ruat,
<petr_riga. aur. evang. 1456>	Sed Iesus illesus securus transit eorum
<petr_riga. aur. evang. 1457>	Per medium; rupes pressa locum dat ei;
<petr_riga. aur. evang. 1458>	Fertur adhuc remanere pedis uestigia saxo,
<petr_riga. aur. evang. 1459>	Et Domini Saltus dicitur ille locus.
<petr_riga. aur. evang. 1460>	Herodes celebrat natalia festa, Iohannem
<petr_riga. aur. evang. 1461>	Decollat; mortis causa puella fuit.
<petr_riga. aur. evang. 1462>	Fama Iesu mouit Herodem, sed Iesus intrat
<petr_riga. aur. evang. 1463>	Nauiculam, sequitur turba, medetur eis.
<petr_riga. aur. evang. 1464>	Milia quinque cibant hominum pisces duo, quinque
<petr_riga. aur. evang. 1465>	Panes; ut sit rex queritur, ille fugit.
<petr_riga. aur. evang. 1466>	Nauis discipulos recipit, fluitat; super undas
<petr_riga. aur. evang. 1467>	Ambulat et reprimit sub pede Christus aquam.
<petr_riga. aur. evang. 1468>	Quidam manna cibum dicunt qui preualet. Inquit
<petr_riga. aur. evang. 1469>	Christus, "Ego panis; est cibus ista caro."
<petr_riga. aur. evang. 1470>	 Prandeat ut secum Christus, uocat hunc Phariseus;
<petr_riga. aur. evang. 1471>	Vt natam curet, hunc Cananea uocat.
<petr_riga. aur. evang. 1472>	Os sputo tangens, aures digitis, Iesus inquit:
<petr_riga. aur. evang. 1473>	"Effeta !" Sic audit, sic homo uerba sonat.
<petr_riga. aur. evang. 1474>	Ad Pentecostes festum transit Iesus; egro
<petr_riga. aur. evang. 1475>	Prebet opem, motum qui sitiebat aque.
<petr_riga. aur. evang. 1476>	Post in desertum discessit; quatuor illic
<petr_riga. aur. evang. 1477>	Milia de septem panibus ille cibat.
<petr_riga. aur. evang. 1478>	Ingrediens Magedon cum discipulis ibi, sicut
<petr_riga. aur. evang. 1479>	Marcus ait, cecum luminis ornat honor.
<petr_riga. aur. evang. 1480>	Cesaree partes adiit; Domino Petrus inquit:
<petr_riga. aur. evang. 1481>	"Filius es uiui pacificique Dei."
<petr_riga. aur. evang. 1482>	Postque dies senos transformans carnis honorem,
<petr_riga. aur. evang. 1483>	Coram discipulis claruit ille tribus.
<petr_riga. aur. evang. 1484>	Hic uocat Herodem uulpem; lunaticus eger
<petr_riga. aur. evang. 1485>	Sanatur; tale nil potuere sui.
<petr_riga. aur. evang. 1486>	Questori censum missus Petrus ad mare soluit,
<petr_riga. aur. evang. 1487>	Duplex didragma piscis ab ore trahens.
<petr_riga. aur. evang. 1488>	Amplectens puerum, Iesus arguit inde superbos,
<petr_riga. aur. evang. 1489>	Et Marcialis dicitur esse puer.
<petr_riga. aur. evang. 1490>	Pastor ouem gestat; inuenit femina dragma;
<petr_riga. aur. evang. 1491>	Prodigus exhilarat in redeundo patrem.
<petr_riga. aur. evang. 1492>	De seruo loquitur, dominus cuius reuocauit
<petr_riga. aur. evang. 1493>	Debita, qui socio noluit esse pius.
<petr_riga. aur. evang. 1494>	Quosdam curauit Galileos, inde manusque
<petr_riga. aur. evang. 1495>	Imposuit pueris et benedixit eis;
<petr_riga. aur. evang. 1496>	Post de Iudea transit Iesus in Galileam
<petr_riga. aur. evang. 1497>	Dum parat insidias liuor Hebreus ei.
<petr_riga. aur. evang. 1498>	Multos seducens Galileos, uir malus illo
<petr_riga. aur. evang. 1499>	Tempore se prolem dixerat esse Dei,
<petr_riga. aur. evang. 1500>	Qui dum se spondet celos ascendere, dampnat
<petr_riga. aur. evang. 1501>	Cum sociis turpi morte Pilatus eum.
<petr_riga. aur. evang. 1502>	Iudeos Dominus ni peniteant perituros
<petr_riga. aur. evang. 1503>	Predicat; in Silo monstrat obisse uiros
<petr_riga. aur. evang. 1504>	Turre cadente, uiros oppressos octo decemque;
<petr_riga. aur. evang. 1505>	De ficu loquitur, unde, colone, rogas.
<petr_riga. aur. evang. 1506>	Erexit curuam; festo mediante subiuit
<petr_riga. aur. evang. 1507>	Templum, uerba serit, corda stupore mouet.
<petr_riga. aur. evang. 1508>	Eloquium profert de diuitis ubere fructu,
<petr_riga. aur. evang. 1509>	Quem uita spoliat nox opibusque suis.
<petr_riga. aur. evang. 1510>	"Ante dies Abraham sum; filius ipse Dei sum,"
<petr_riga. aur. evang. 1511>	Iudeique fremunt, hunc lapidare uolunt.
<petr_riga. aur. evang. 1512>	Qui cecus natus fuit, illum luce uenustat
<petr_riga. aur. evang. 1513>	Christus; sanat eum mixta saliva luto.
<petr_riga. aur. evang. 1514>	Diues uix penetrat celum signatque camelum,
<petr_riga. aur. evang. 1515>	Nam penetrare nequit ille foramen acus.
<petr_riga. aur. evang. 1516>	Christo Petrus ait: "Totum dimisimus; ergo
<petr_riga. aur. evang. 1517>	Que dabitur merces?" "Vita perhennis," ait.
<petr_riga. aur. evang. 1518>	Post de mendico, de diuite propter auaros
<petr_riga. aur. evang. 1519>	Disserit; hec in re facta fuisse scias.
<petr_riga. aur. evang. 1520>	Villicus iniustus prudenter agens memoratur;
<petr_riga. aur. evang. 1521>	Horis diuersis uinea culta fuit.
<petr_riga. aur. evang. 1522>	Ydropicum curat Iesus; et ne primo recumbas
<petr_riga. aur. evang. 1523>	Precipit ad mensam quando uocatus eris.
<petr_riga. aur. evang. 1524>	Ad templi festum ueniens, Iesus ambulat extra
<petr_riga. aur. evang. 1525>	Cum terre gremium frigore stringit hiems.
<petr_riga. aur. evang. 1526>	"Sum de Patre Deus," quia Christus dixit, iniqui
<petr_riga. aur. evang. 1527>	Ad lapides currunt; exiit ille foras.
<petr_riga. aur. evang. 1528>	Intrat Bethaniam; iam fetens Lazarus exit
<petr_riga. aur. evang. 1529>	De tumulo uiuens, te lacrimante, Iesu.
<petr_riga. aur. evang. 1530>	Concilium cogunt Pharisei perdere Christum;
<petr_riga. aur. evang. 1531>	Ignorans Caiphas inde propheta fuit.
<petr_riga. aur. evang. 1532>	Per mediam transis Galileam, Christe, decemque
<petr_riga. aur. evang. 1533>	Leprosos mundas; unus adorat humi.
<petr_riga. aur. evang. 1534>	Bis sex discipulos assumpsit Christus et inquit:
<petr_riga. aur. evang. 1535>	"Impleri de me singula scripta decet."
<petr_riga. aur. evang. 1536>	Christe, duos fratres tecum residere petentes
<petr_riga. aur. evang. 1537>	Arguis, et reprimi uerba superba iubes.
<petr_riga. aur. evang. 1538>	In Iericho cecum Iesus ornat lumine; sentit
<petr_riga. aur. evang. 1539>	Zacheus minimus maxima dona Dei;
<petr_riga. aur. evang. 1540>	Clamantesque duo ceci curantur; eorum
<petr_riga. aur. evang. 1541>	Barthimeus, Thimei filius, unus erat.
<petr_riga. aur. evang. 1542>	Ante dies Pasche sex Bethaniam Iesus intrat,
<petr_riga. aur. evang. 1543>	Leprosique fuit Simonis hospes ibi.
<petr_riga. aur. evang. 1544>	Multi conueniunt ut cerni possit ab illis
<petr_riga. aur. evang. 1545>	Lazarus; huic mortem liuor, Hebree, paras;
<petr_riga. aur. evang. 1546>	Cena parata Iesu fuit hic, et Martha ministrat,
<petr_riga. aur. evang. 1547>	Et de conuiuis Lazarus unus erat;
<petr_riga. aur. evang. 1548>	Hic loca penarum conuiuis indicat; istud
<petr_riga. aur. evang. 1549>	Augustinus ait, si sua scripta legas.
<petr_riga. aur. evang. 1550>	Illic unguentum fundens, frangens alabastrum,
<petr_riga. aur. evang. 1551>	Sanctos detersit crine Maria pedes.
<petr_riga. aur. evang. 1552>	Ierusalem tendit; ueniens ad Bethphage, Christus
<petr_riga. aur. evang. 1553>	Insidet hic asine; cepit osanna cani.
<petr_riga. aur. evang. 1554>	Hoc in calle Iesus ficum maledixit, et illa
<petr_riga. aur. evang. 1555>	Aruit; arescens sic synagoga fuit.
<petr_riga. aur. evang. 1556>	Stans Iesus e templo uendentes eicit; eius
<petr_riga. aur. evang. 1557>	Ex oculis miri luminis exit honor.
<petr_riga. aur. evang. 1558>	Cur agat hoc signum querunt. "Hoc soluite templum,"
<petr_riga. aur. evang. 1559>	Christus ait, "per tres hoc reuocabo dies."
<petr_riga. aur. evang. 1560>	Munera multa uidet Iesus offerri, sed egene
<petr_riga. aur. evang. 1561>	Et uidue prefert omnibus era duo.
<petr_riga. aur. evang. 1562>	Pro falsis iustis docet exemplum Pharisei
<petr_riga. aur. evang. 1563>	Et peccatoris, corda superba domans.
<petr_riga. aur. evang. 1564>	Luce Iesus docet in templo sed nocte frequentat
<petr_riga. aur. evang. 1565>	Bethaniam, sequitur turba, medetur eis.
<petr_riga. aur. evang. 1566>	Ad Christum ueniens, Nichodemus nocte docetur,
<petr_riga. aur. evang. 1567>	Qui natus primo, nascitur inde Deo.
<petr_riga. aur. evang. 1568>	Inuenit ueniam que peccat adultera; Christus
<petr_riga. aur. evang. 1569>	In terra scribens, crimine soluit eam.	
<petr_riga. aur. evang. 1570>	"Vade parare meas uites," puero pater uni
<petr_riga. aur. evang. 1571>	Suadet; ait, "Nolo !" Post tamen explet opus.
<petr_riga. aur. evang. 1572>	"Vade parare meas uites," alii pater inquit;
<petr_riga. aur. evang. 1573>	"Ibo,"  respondet; noluit ire tamen.
<petr_riga. aur. evang. 1574>	Addidit his uerbis Iesus hec: a diuite quodam
<petr_riga. aur. evang. 1575>	Vinea ruricolis una locata fuit;
<petr_riga. aur. evang. 1576>	Vt referant fructum, semel et bis mittere seruos
<petr_riga. aur. evang. 1577>	Non cessat, sed eos impia turba necat;
<petr_riga. aur. evang. 1578>	Post heres rapitur, cruor eius inebriat enses
<petr_riga. aur. evang. 1579>	Lictorum, moritur eiciturque foras.
<petr_riga. aur. evang. 1580>	Rex ornat dapibus mensam mittitque ministros
<petr_riga. aur. evang. 1581>	Vt multi ueniant; quisque uenire negat.
<petr_riga. aur. evang. 1582>	Cesareum nummisma uidens quod monstrat Hebreus,
<petr_riga. aur. evang. 1583>	Soluit quod querunt inuidiamque premit:
<petr_riga. aur. evang. 1584>	"Reddite," Christus ait, "ea que sunt Cesaris illi;
<petr_riga. aur. evang. 1585>	Reddat quisque Deo que legit esse Dei. "
<petr_riga. aur. evang. 1586>	Scriba Iesum temptat, "Qui proximus est?" Iesus inquit:
<petr_riga. aur. evang. 1587>	"Inter latrones incidit unus homo;
<petr_riga. aur. evang. 1588>	Saucius efficitur; uidere leuita, sacerdos
<petr_riga. aur. evang. 1589>	Illum, pretereunt; aduena sanat eum."
<petr_riga. aur. evang. 1590>	Pergit homo peregre; uigilare iubetur ab illo
<petr_riga. aur. evang. 1591>	Ianitor, et Dominus nos uigilare iubet.
<petr_riga. aur. evang. 1592>	Corda docens hominum, regnum celeste
<petr_riga. aur. evang. 1593>	Redemptor Virginibus simile predicat esse decem;
<petr_riga. aur. evang. 1594>	Sunt fatue quinque quia nolunt uasa parare,
<petr_riga. aur. evang. 1595>	Prudentes quinque nam sua uasa parant.
<petr_riga. aur. evang. 1596>	Quinque talenta potens uir seruo credidit uni,
<petr_riga. aur. evang. 1597>	Huic duo, sed solum, serue maligne, tibi;
<petr_riga. aur. evang. 1598>	Accepisse decem mnas primum, quinque secundum,
<petr_riga. aur. evang. 1599>	Vnam postremum lectio sancta refert.
<petr_riga. aur. evang. 1600>	Cum ueniet iudex, agnos discernet ab hedis,
<petr_riga. aur. evang. 1601>	Sex bona commemorans, que tenuere pii.
<petr_riga. aur. evang. 1602>	Dans uictum, potum, tectum, uestem, medicinam,
<petr_riga. aur. evang. 1603>	Solamen miseris, sex bona complet homo;
<petr_riga. aur. evang. 1604>	Tales suscipiet eterne gloria uite;
<petr_riga. aur. evang. 1605>	Peruersos ignis qui sine fine manet;
<petr_riga. aur. evang. 1606>	Qualis sit cuiusue modi, qua parte locatus
<petr_riga. aur. evang. 1607>	Sit mundi nullus scire legendo potest.
<petr_riga. aur. evang. 1608>	Post hec uerba Iesus predixit se moriturum
<petr_riga. aur. evang. 1609>	Discipulis et eos Pascha parare iubet;
<petr_riga. aur. evang. 1610>	Cenauit Corpusque suum dedit his et eorum
<petr_riga. aur. evang. 1611>	Infudit pedibus Fons Pietatis aquam.
<petr_riga. aur. evang. 1612>	Denariis ludas ter denis uendidit illum,
<petr_riga. aur. evang. 1613>	Ore ferens pacem, corde uenena parans.
<petr_riga. aur. evang. 1614>	Se furor Hebreus gladiis et fustibus armat,
<petr_riga. aur. evang. 1615>	Vt teneant, ducant, interimatque Iesum.
<petr_riga. aur. evang. 1616>	Pontificis seruo Petri gladius rapit aurem,
<petr_riga. aur. evang. 1617>	Christus sanat eam restituitque loco.
<petr_riga. aur. evang. 1618>	Turba maligna lesum torquet traditque Pilato;
<petr_riga. aur. evang. 1619>	Vt potuit, mortem distulit ille Iesu,
<petr_riga. aur. evang. 1620>	Sed tamen effectum non inuenit labor eius;
<petr_riga. aur. evang. 1621>	In cruce dampnetur, instat Hebrea cohors.
<petr_riga. aur. evang. 1622>	Percusso fugiunt omnes pastore, negauit
<petr_riga. aur. evang. 1623>	Ter Petrus, fleuit post miserante Deo.
<petr_riga. aur. evang. 1624>	Qui caput est nostrum capitur; qui regibus ostrum
<petr_riga. aur. evang. 1625>	Prebet nudatur ludibrioque datur;
<petr_riga. aur. evang. 1626>	Qui morbos omnes et singula uulnera curat
<petr_riga. aur. evang. 1627>	In cruce pro nobis uulnera quinque tulit.
<petr_riga. aur. evang. 1628>	Illi porrigitur fel cuius ab ore fluit mel;
<petr_riga. aur. evang. 1629>	Qui flores format, spina coronat eum.
<petr_riga. aur. evang. 1630>	Oras, Christe, Patrem dum tolleris in cruce, dicens:
<petr_riga. aur. evang. 1631>	"Parce reis; nescit quid facit ista manus."
<petr_riga. aur. evang. 1632>	Quidam clamabant: "Descendat de cruce Christus,
<petr_riga. aur. evang. 1633>	Credemus;" flecti noluit ille tamen,
<petr_riga. aur. evang. 1634>	Namque uidens Sathanas sua robora fracta, studebat
<petr_riga. aur. evang. 1635>	Vt te deponas de cruce, Christe Iesu.
<petr_riga. aur. evang. 1636>	In glosa de pisce Tobi, supra crucis unum
<petr_riga. aur. evang. 1637>	Brachiolum fertur stando fuisse Sathan
<petr_riga. aur. evang. 1638>	Vt uideat si quid peccati Christus haberet,
<petr_riga. aur. evang. 1639>	Sed nullam Christo uidit inesse notam.
<petr_riga. aur. evang. 1640>	Latronum medius Iesus uni parcit eorum;
<petr_riga. aur. evang. 1641>	Supplicat ille Iesu, suscipit ille preces;
<petr_riga. aur. evang. 1642>	Sic prece latro lesum flectit: "Miseri miserere
<petr_riga. aur. evang. 1643>	Cum subeas regnum, rex benedicte, tuum."
<petr_riga. aur. evang. 1644>	Cui Iesus inquit: "Eris hodie mecum in paradiso."
<petr_riga. aur. evang. 1645>	Est ubicumque Iesus, est paradisus ibi.
<petr_riga. aur. evang. 1646>	Deque Iohanne Iesus loquitur matri: "Tuus ecce
<petr_riga. aur. evang. 1647>	Filius." Inquit ad hunc: "Mater et ecce tua."
<petr_riga. aur. evang. 1648>	Per terram tenebre nonam sparguntur ad horam;
<petr_riga. aur. evang. 1649>	Donec nona fuit, nubila mansit humus.
<petr_riga. aur. evang. 1650>	Clamabat circa nonam: "Quid me, Pater alme,
<petr_riga. aur. evang. 1651>	Deseris?" Hoc loquitur non Deitas sed homo.
<petr_riga. aur. evang. 1652>	Post dixit, "Sitio," Iesus; obtulit unus acetum;
<petr_riga. aur. evang. 1653>	"Est consummatum, " prodit ab ore Iesu;
<petr_riga. aur. evang. 1654>	Voceque clamabat magna: "Pater alme, receptus
<petr_riga. aur. evang. 1655>	Spiritus in manibus sit meus, iste tuus."
<petr_riga. aur. evang. 1656>	Tunc caput inclinat, emissus spiritus exit,
<petr_riga. aur. evang. 1657>	Eius senserunt terra polusque necem;
<petr_riga. aur. evang. 1658>	Est ruptum uelum, scinduntur saxa, mouetur
<petr_riga. aur. evang. 1659>	Terra, datur multis uita, sepulcra patent.
<petr_riga. aur. evang. 1660>	Est limen fractum, resonant et in aere uoces:
<petr_riga. aur. evang. 1661>	"Ad sedes alias nos properare decet."
<petr_riga. aur. evang. 1662>	Apparent multis qui surrexere, resurgens
<petr_riga. aur. evang. 1663>	Vt ualeat testes Christus habere suos.
<petr_riga. aur. evang. 1664>	Fregerunt equites latronum crura duorum,
<petr_riga. aur. evang. 1665>	Sed iam defunctum non tetigere Iesum;
<petr_riga. aur. evang. 1666>	Lancea cuiusdam reserat dextrum latus illi,
<petr_riga. aur. evang. 1667>	De quo fluxerunt uulnere sanguis, aqua.
<petr_riga. aur. evang. 1668>	Cum sero fieret, Ioseph decurio sanctum
<petr_riga. aur. evang. 1669>	Promeruit corpus, presule dante locum;
<petr_riga. aur. evang. 1670>	De truce deponunt illud Ioseph, Nichodemus,
<petr_riga. aur. evang. 1671>	Dantque sepulture moris honore sui.
<petr_riga. aur. evang. 1672>	Liuor Hebreus ob hoc inclusit carcere Ioseph;
<petr_riga. aur. evang. 1673>	Ostensum dicunt huic prius esse Iesum.
<petr_riga. aur. evang. 1674>	Euasit quia delituit Nichodemus Hebreus,
<petr_riga. aur. evang. 1675>	Qui fuit occultus discipulusque Iesu.
<petr_riga. aur. evang. 1676>	Tartara Christus adit, tenebras fulgore serenat,
<petr_riga. aur. evang. 1677>	Infernum spoliat, liberat inde suos;
<petr_riga. aur. evang. 1678>	Reddit eum uite lux tertia; se manifestat
<petr_riga. aur. evang. 1679>	Discipulis; uisus, cognitus; astra subit.

<petr_riga. aur. evang. tit.>	de quodam monacho Sancti Laurentii, et de cingulo suo miranti quo erat accinctus, insoluto et ante eum proiecto, uox in aere facta est:
<petr_riga. aur. evang. 1680>	"Sic potuit clauso Christus prodire sepulchro."

<petr_riga. aur. evang. tit.>	cum descendisset lesus de monte
<petr_riga. aur. evang. 1681>	Est leprosus homo peccans, quem Christus ab altis
<petr_riga. aur. evang. 1682>	Descendens mundat sanguinis imbre sui.

<petr_riga. aur. evang. tit.>	de centurione
<petr_riga. aur. evang. 1683>	Pro seruo uir centurio Christum rogat egro;
<petr_riga. aur. evang. 1684>	Compatiens humiles, suscipit ille preces.
<petr_riga. aur. evang. 1685>	Solo constituit uerbo Verbum Patris egro
<petr_riga. aur. evang. 1686>	Inque uia dat opem qui uia nostra fuit.
<petr_riga. aur. evang. 1687>	Hos qui sunt humiles, uirtutibus undique cincti
<petr_riga. aur. evang. 1688>	Tanquam militibus, uir notat ille potens;
<petr_riga. aur. evang. 1689>	Tales exaudit pro peccatis aliorum
<petr_riga. aur. evang. 1690>	Gratia celestis, que pietate fluit.

<petr_riga. aur. evang. tit.>	de socru Petri
<petr_riga. aur. evang. 1691>	Est synagoga Petri socrus, ecclesie quasi quedam
<petr_riga. aur. evang. 1692>	Mater commisse, Petre beate, tibi;
<petr_riga. aur. evang. 1693>	Inuidie facibus quasi febricitans erat illa,
<petr_riga. aur. evang. 1694>	Ecclesiam uexans insidiisque premens.
<petr_riga. aur. evang. 1695>	Erigit hanc tangendo manu dum de synagoga
<petr_riga. aur. evang. 1696>	Quosdam conuertit ad sua iussa Deus;
<petr_riga. aur. evang. 1697>	Vel socrus illa notat animam febri uitiorum
<petr_riga. aur. evang. 1698>	Captam, quam curat gratia sola Dei.

<petr_riga. aur. evang. tit.>	de demoniaco ceco et muto
<petr_riga. aur. evang. 1699>	Demone possesso sensus, est uox data muto,
<petr_riga. aur. evang. 1700>	Lux ceco; recipit hec tria solus homo.
<petr_riga. aur. evang. 1701>	Exprimit hic gentem que spernens demonis aras,
<petr_riga. aur. evang. 1702>	Nacta iubar fidei, laudat ubique Deum.

<petr_riga. aur. evang. tit.>	de manu arida hominis
<petr_riga. aur. evang. 1703>	Exprimit hunc hominis manus arida qui sibi durus
<petr_riga. aur. evang. 1704>	Se non accingit ad pietatis opus.
<petr_riga. aur. evang. 1705>	Illi Christus ait: "Extende manum." Tibi dicit:
<petr_riga. aur. evang. 1706>	"Porrige pauperibus munera dando manus."

<petr_riga. aur. evang. tit.>	de homine immundo spiritu exeunte
<petr_riga. aur. evang. 1707>	Hic homo de cuius immundus spiritus exit
<petr_riga. aur. evang. 1708>	Corpore, deinde redit, est homo lentus, iners,
<petr_riga. aur. evang. 1709>	Quem primum mundat confessio, postea peccat,
<petr_riga. aur. evang. 1710>	Et sequitur maior turba priore malo.
<petr_riga. aur. evang. 1711>	Septem spiritibus signantur crimina septem,
<petr_riga. aur. evang. 1712>	Que magis inde nocent quam mala prima prius.

<petr_riga. aur. evang. tit.>	de illo qui profert de thesauro suo noua et uetera
<petr_riga. aur. evang. 1713>	Qui noua, qui uetera, de diuite protulit archa
<petr_riga. aur. evang. 1714>	Est Christus, leges qui dedit esse duas;
<petr_riga. aur. evang. 1715>	Lex uetus est una, noua lex est altera; regnum
<petr_riga. aur. evang. 1716>	Illa dat in terris, regna dat ista poli.

<petr_riga. aur. evang. tit.>	de triplici semine
<petr_riga. aur. evang. 1717>	Semen agro seritur iuxtaque uiam cadit illud,
<petr_riga. aur. evang. 1718>	Sed conculcatur, pauit et illud aues.
<petr_riga. aur. evang. 1719>	Pars supra petram cadit, humor deficit illi;
<petr_riga. aur. evang. 1720>	Pars inter spinas, que quasi dormit ibi;
<petr_riga. aur. evang. 1721>	In tellure bona triplicem facit ultima fructum,
<petr_riga. aur. evang. 1722>	Vno uel trino sic operante Deo.
<petr_riga. aur. evang. 1723>	Ter denos fructus facit ista, duplum facit illa,
<petr_riga. aur. evang. 1724>	Fructus centenos, nec minus, illa facit.
<petr_riga. aur. evang. 1725>	Quod Deus exposuit aliis exponere uerbis
<petr_riga. aur. evang. 1726>	Nemo potest; igitur accipe uerba Dei:
<petr_riga. aur. evang. 1727>	Verbum semen, ager mundum, spineque figurant
<petr_riga. aur. evang. 1728>	Diuitias, uolucres demonis omne genus.
<petr_riga. aur. evang. 1729>	Dat triplicem fructum bona tellus si fueris Iob,
<petr_riga. aur. evang. 1730>	Si fueris Daniel, si potes esse Noe.

<petr_riga. aur. evang. tit.>	de grano sinapis
<petr_riga. aur. evang. 1731>	Seuit homo granum subtile sinapis in agro:
<petr_riga. aur. evang. 1732>	Grana lesus fidei sparsit in orbe docens.
<petr_riga. aur. evang. 1733>	Illic edificant uolucres celi sibi nidos:
<petr_riga. aur. evang. 1734>	Hic anime uiuunt que cor ad alta leuant.

<petr_riga. aur. evang. tit.>	de femina que abscondit fermentum
<petr_riga. aur. evang. 1735>	In quibus abscondit fermentum femina, narrat
<petr_riga. aur. evang. 1736>	Lectio sacrata terna fuisse sata.
<petr_riga. aur. evang. 1737>	Est mulier sapiens mens, fermentum sacra uirtus
<petr_riga. aur. evang. 1738>	Doctrine, terna sunt sata trinus amor;
<petr_riga. aur. evang. 1739>	Nam Pater et Natus et Sacri munera Flatus
<petr_riga. aur. evang. 1740>	Sunt quasi terna sata que bona nostra fouent.

<petr_riga. aur. evang. tit.>	de eo qui inuenit thesaurum in agro
<petr_riga. aur. evang. 1741>	Inuenit hic in agro thesaurum qui sua uendens
<petr_riga. aur. evang. 1742>	In mundo Christum querit eumque tenet.

<petr_riga. aur. evang. tit.>	de quinque panibus et duobus piscibus
<petr_riga. aur. evang. 1743>	Panes quinque, duos pisces Christus benedixit,
<petr_riga. aur. evang. 1744>	Multiplicans, hominum milia quinque cibat;
<petr_riga. aur. evang. 1745>	Qui se quinque libris Moysi legumue duarum
<petr_riga. aur. evang. 1746>	Doctrinis pascunt ecce notantur eis.
<petr_riga. aur. evang. 1747>	Panibus ex septem quod milia quatuor arcent
<petr_riga. aur. evang. 1748>	Esuriem, res hec pene figurat idem;
<petr_riga. aur. evang. 1749>	Hi sunt quos sparsos per partes quatuor orbis
<petr_riga. aur. evang. 1750>	Munere septeno Spiritus Almus alit.

<petr_riga. aur. evang. tit.>	de illo qui cadebat in aquam et ignem
<petr_riga. aur. evang. 1751>	Qui preceps in aquam uel sepe ruebat in ignem,
<petr_riga. aur. evang. 1752>	Hunc miserum mundum denotat ille miser.
<petr_riga. aur. evang. 1753>	Fluxus aque fluxum carnis misere notat, ignis
<petr_riga. aur. evang. 1754>	Ardor auaritiam; mundus utroque ruit.
<petr_riga. aur. evang. 1755>	Hec duo sunt mundi tormenta - libido, cupido;
<petr_riga. aur. evang. 1756>	Hec carnem, mentem subiugat illa sibi.

<petr_riga. aur. evang. tit.>	Moyses et Helyas loquentes
<petr_riga. aur. evang. 1757>	Per Moysem legem, per Heliam nosce prophetas;
<petr_riga. aur. evang. 1758>	Hic legislator, ille propheta fuit.
<petr_riga. aur. evang. 1759>	Passio monstratur, surrectio, gloria Christi
<petr_riga. aur. evang. 1760>	Vocibus illorum, si sacra uerba legas.

<petr_riga. aur. evang. tit.>	homo habens centum oues
<petr_riga. aur. evang. 1761>	Centum pastor oues habuit, perit una, relictis
<petr_riga. aur. evang. 1762>	Omnibus hic aliis, querere uenit eam.
<petr_riga. aur. evang. 1763>	Nos ouis illa sumus, quos primi culpa parentis
<petr_riga. aur. evang. 1764>	Perdidit; est pastor omnia Christus alens.
<petr_riga. aur. evang. 1765>	Angelicos ciues sursum dimisit, amictu
<petr_riga. aur. evang. 1766>	Corporis induitur, inde reduxit ouem.

<petr_riga. aur. evang. tit.>	de ceco illuminato
<petr_riga. aur. evang. 1767>	Hoc mortale genus cecus designat egenus;
<petr_riga. aur. evang. 1768>	Mortales malum traxit ad omne malum;
<petr_riga. aur. evang. 1769>	Omnis causa mali fuit orta cupidine mali,
<petr_riga. aur. evang. 1770>	Pena carens requie, nox grauis absque die.
<petr_riga. aur. evang. 1771>	Sed qui cor nouit tenebras ueniendo remouit,
<petr_riga. aur. evang. 1772>	Et nascente Deo lux fuit orta reo.
<petr_riga. aur. evang. 1773>	Ille luto iunxit sputum, loca frontis inunxit,
<petr_riga. aur. evang. 1774>	Sidereum cecus cernit adesse decus.
<petr_riga. aur. evang. 1775>	 Est caro sumpta lutum, Verbi coniunctio sputum;
<petr_riga. aur. evang. 1776>	Hec duo iuncta sibi sunt medicina tibi.

<petr_riga. aur. evang. tit.>	de muliere et dragma perdita
<petr_riga. aur. evang. 1777>	Ecclesiam mulier, animam laqueis uitiorum
<petr_riga. aur. evang. 1778>	Astrictam, captam perdita dragma notat,
<petr_riga. aur. evang. 1779>	Que se corripiens, peccata priora relinquens,
<petr_riga. aur. evang. 1780>	Celicolas hilares Christicolasque facit.

<petr_riga. aur. evang. tit.>	de debitore decem milia talentorum
<petr_riga. aur. evang. 1781>	Dena talentorum uir debens milia prauos
<petr_riga. aur. evang. 1782>	Qui spernunt legis iussa decena notat,
<petr_riga. aur. evang. 1783>	Qui peccando rei Domino quasi maxima debent
<petr_riga. aur. evang. 1784>	Debita, sed uenie flendo merentur opem;
<petr_riga. aur. evang. 1785>	At nisi dimittant aliis sua debita,
<petr_riga. aur. evang. 1786>	Christus Nil dimittet eis; immo priora luent.

<petr_riga. aur. evang. tit.>	de diuite et camelo
<petr_riga. aur. evang. 1787>	Diues quem Dominus similem facit esse camelo
<petr_riga. aur. evang. 1788>	Est aliquis turgens rebus, amator opum;
<petr_riga. aur. evang. 1789>	Qui retinet quod habet et non extendit egenis
<petr_riga. aur. evang. 1790>	Palmas, efficitur iste camelus homo.
<petr_riga. aur. evang. 1791>	Non hunc porta uirum recipit nimis arta, sed obstant
<petr_riga. aur. evang. 1792>	Hostia clausa uelut ianua limen amet;
<petr_riga. aur. evang. 1793>	Sed uitii pondus deponens et sua spargens,
<petr_riga. aur. evang. 1794>	Per modicum transit ille foramen acus.

<petr_riga. aur. evang. tit.>	de operariis uinee
<petr_riga. aur. evang. 1795>	 Diues conduxit inopes ut uinea fructum
<petr_riga. aur. evang. 1796>	Reddat que uario tempore culta fuit.
<petr_riga. aur. evang. 1797>	Illos hora prior, hos tertia, sexta sequentes,
<petr_riga. aur. evang. 1798>	Nona nouos, alios hora suprema tenet;
<petr_riga. aur. evang. 1799>	Lac puerile prior, lanugo tertia, sexta
<petr_riga. aur. evang. 1800>	Sensus, canities nona, suprema tremor;
<petr_riga. aur. evang. 1801>	Non fuit equalis labor et merces fuit equa,
<petr_riga. aur. evang. 1802>	Et par aurore uespera facta fuit.
<petr_riga. aur. evang. 1803>	Rex per iustitiam primos mercede coronat,
<petr_riga. aur. evang. 1804>	Munerat extremos pro bonitate sui.

<petr_riga. aur. evang. tit.>	de duobus filiis in uineam missis
<petr_riga. aur. evang. 1805>	Vt patris in fructum consurgat uinea, bini
<petr_riga. aur. evang. 1806>	Incedunt pueri, patre iubente suo.
<petr_riga. aur. evang. 1807>	Vnus ait patri, "Non ibo," qui tamen iuit;
<petr_riga. aur. evang. 1808>	Alter ait, "Pergam; " noluit ire tamen.
<petr_riga. aur. evang. 1809>	Gentem, que fuerat prius absque fide, notat unus,
<petr_riga. aur. evang. 1810>	Que cultu fidei nunc fit amica Dei;
<petr_riga. aur. evang. 1811>	Alter Iudeam, que legis scripta legebat,
<petr_riga. aur. evang. 1812>	Que Christi cultum nunc fugiendo negat.

<petr_riga. aur. evang. tit.>	de homine qui plantauit uineam
<petr_riga. aur. evang. 1813>	Vir prudens a quo plantatur uinea Patrem
<petr_riga. aur. evang. 1814>	Signat; Ierusalem conditor ille fuit.
<petr_riga. aur. evang. 1815>	Erexit turrim, torcular fodit in illa,
<petr_riga. aur. evang. 1816>	Sepibus hanc sepit agricolisque locat.
<petr_riga. aur. evang. 1817>	Vinea Ierusalem, turris templum notat, aram
<petr_riga. aur. evang. 1818>	Torcular, de qua fluxit ut uua cruor;
<petr_riga. aur. evang. 1819>	Sepes angelici cetus tutela, coloni
<petr_riga. aur. evang. 1820>	Iudei, quibus urbs illa subacta fuit.
<petr_riga. aur. evang. 1821>	Occisi serui fructu ueniente prophete
<petr_riga. aur. evang. 1822>	Sunt, quos occidit liuor, Hebree, tuus.
<petr_riga. aur. evang. 1823>	Filius occisus foris est Christus crucifixus
<petr_riga. aur. evang. 1824>	Extra Ierusalem, dum synagoga furit.
<petr_riga. aur. evang. 1825>	Cultores quos perdidit ultor, Hebreos
<petr_riga. aur. evang. 1826>	Signant dispersos, quos uagus error agit.
<petr_riga. aur. evang. 1827>	Agricolis ad quos transfertur uinea Christi
<petr_riga. aur. evang. 1828>	Accipe discipulos ecclesieque patres.

<petr_riga. aur. evang. tit.>	de rege qui nuptias filio suo fecit
<petr_riga. aur. evang. 1829>	Regis filius est Verbum Patris, est caro sponsa
<petr_riga. aur. evang. 1830>	Christo iuncta, thorus Virginis aula Sacre;
<petr_riga. aur. evang. 1831>	Serui qui clamant, "Vos regia fercula poscunt, "
<petr_riga. aur. evang. 1832>	Sunt patres legis discipulique Iesu,
<petr_riga. aur. evang. 1833>	Qui per scripta monent Iudeos credere Christo,
<petr_riga. aur. evang. 1834>	Sed plebs prona malo credere tardat ei.

<petr_riga. aur. evang. tit.>	de rege irato qui misit exercitus suos
<petr_riga. aur. evang. 1835>	Armatos mittit rex ut pereant homicide,
<petr_riga. aur. evang. 1836>	Detur ut urbs igni, corpora cesa neci.
<petr_riga. aur. evang. 1837>	Rex Pater est summus, qui Titum misit et eius
<petr_riga. aur. evang. 1838>	Patrem Iudeos perdere, templa, domos;
<petr_riga. aur. evang. 1839>	Qui multo ueniunt accincti milite, pugnant;
<petr_riga. aur. evang. 1840>	Iudei pereunt, singula fiamma uorat.

<petr_riga. aur. evang. tit.>	de Nomine non habente uestem nuptialem
<petr_riga. aur. evang. 1841>	Qui non intrauit festiva ueste coruscus,
<petr_riga. aur. evang. 1842>	Expuit hunc hominem regia mensa foras.
<petr_riga. aur. evang. 1843>	Hic designat eos quos non dilectio uestit,
<petr_riga. aur. evang. 1844>	Quorum non ornat membra pudoris honor;
<petr_riga. aur. evang. 1845>	Quos licet una fides iustis coniungat, ab illis
<petr_riga. aur. evang. 1846>	Tempore iudicii diuidet ignis eos.

<petr_riga. aur. evang. tit.>	duo debitores erant
<petr_riga. aur. evang. 1847>	Quingentos nummos debebat debitor uni,
<petr_riga. aur. evang. 1848>	Et decies quinque debitor alter erat.
<petr_riga. aur. evang. 1849>	Gentes designat maiorum debitor; ille
<petr_riga. aur. evang. 1850>	Peccauere diu nec timuere Deum;
<petr_riga. aur. evang. 1851>	Sed ueniente Iesu credunt, peccata relinquunt,
<petr_riga. aur. evang. 1852>	Et largis redimunt facta priora bonis.
<petr_riga. aur. evang. 1853>	Iudeam signat qui debebat minus; illa
<petr_riga. aur. evang. 1854>	Ante Deum timuit, nunc manet absque fide.

<petr_riga. aur. evang. tit.>	de septem fratribus qui habuerunt unam uxorem
<petr_riga. aur. evang. 1855>	Septem sunt fratres coniunx quibus unica nupsit,
<petr_riga. aur. evang. 1856>	Qui fructus nullos hinc meruere sequi;
<petr_riga. aur. evang. 1857>	Sunt praui qui consument sine germine morum
<petr_riga. aur. evang. 1858>	Vitam, per septem que solet ire dies.

<petr_riga. aur. evang. tit.>	duo molentes
<petr_riga. aur. evang. 1859>	Tres recipit celum, Danielem, Iob, Noe; clauso
<petr_riga. aur. evang. 1860>	Limine mendicat cetera turba foris.
<petr_riga. aur. evang. 1861>	Si pondus rerum ratio bene consulat, omnes
<petr_riga. aur. evang. 1862>	Exprimet electos illa figura trium.
<petr_riga. aur. evang. 1863>	Castorum mores Danielis uita figurat;
<petr_riga. aur. evang. 1864>	Floruit illesus in Daniele pudor.
<petr_riga. aur. evang. 1865>	Iob designat eos quos copula iungit amoris;
<petr_riga. aur. evang. 1866>	Iob compleuit opus prolis amore suum.
<petr_riga. aur. evang. 1867>	Hos Noe declarat quos ecclesie ratis audit;
<petr_riga. aur. evang. 1868>	Archa, regente Noe, sub Noe tuta fuit.
<petr_riga. aur. evang. 1869>	Qui caste uiuunt Daniel, qui coniugis implent
<petr_riga. aur. evang. 1870>	Debita Iob, Noe sunt qui bene corda regunt.
<petr_riga. aur. evang. 1871>	Qui sponsam ducit, rotat hunc mola; sudat in agro
<petr_riga. aur. evang. 1872>	Qui docet; in lecto uiuere castus amat.
<petr_riga. aur. evang. 1873>	Huic mola debetur, ager huic, thorus huic; mola mundus,
<petr_riga. aur. evang. 1874>	Subdita plebs ager est, uita quieta thorus.
<petr_riga. aur. evang. 1875>	Tres ibi terno gradus: molit hic, arat hic, cubat ille,
<petr_riga. aur. evang. 1876>	Spe prolis, lucro fratris, amore Dei.
<petr_riga. aur. evang. 1877>	Vult Deus hunc, uocat hunc, trahit hunc; proli uacat iste,
<petr_riga. aur. evang. 1878>	Ille gregem pascit, esurit iste Deum.
<petr_riga. aur. evang. 1879>	Hic tener, hic fortis, hic est lenis; quasi lacte
<petr_riga. aur. evang. 1880>	Vescitur hic, iste panibus, ille fauis;
<petr_riga. aur. evang. 1881>	Istum campus habet, hunc collis, mons habet illum;
<petr_riga. aur. evang. 1882>	Ambulat hic, ille cursitat, iste uolat.
<petr_riga. aur. evang. 1883>	Peccati maculam timet hic, cauet hic, fugit ille;
<petr_riga. aur. evang. 1884>	Hic inhiat, studet hic, affluit ille bonis;
<petr_riga. aur. evang. 1885>	Iste manu purus; sermone, manu sacer ille;
<petr_riga. aur. evang. 1886>	Integer est ille pectore, uoce, manu.
<petr_riga. aur. evang. 1887>	Quid noto? Militat hic, hic imperat, ille quiescit;
<petr_riga. aur. evang. 1888>	Hic bonus, hic melior, optimus ille gradus.
<petr_riga. aur. evang. 1889>	Hunc motus manuum, ratis hunc, pons adiuuat illum;
<petr_riga. aur. evang. 1890>	Hic nat, remigat hic, transilit ille fretum;
<petr_riga. aur. evang. 1891>	Vt mare transeat hic, mouet hic quasi brachia, nauem
<petr_riga. aur. evang. 1892>	Preparat hic, pontem fabricat ille sibi.
<petr_riga. aur. evang. 1893>	Hi tres in mundo fluitant; tamen ille pericli
<petr_riga. aur. evang. 1894>	Paulisper patitur, hic minus, ille nichil.
<petr_riga. aur. evang. 1895>	Ter denos fructus emit iste, duplum metit ille,
<petr_riga. aur. evang. 1896>	Illi centenus premia debet honor.

<petr_riga. aur. evang. tit.>	de fatuis et prudentibus uirginibus
<petr_riga. aur. evang. 1897>	Doctis uirginibus, que quinque fuere, notantur
<petr_riga. aur. evang. 1898>	Corporeos sensus que bene quinque regunt,
<petr_riga. aur. evang. 1899>	Corporis et cordis quas non corruptio ledit,
<petr_riga. aur. evang. 1900>	Sponso celesti que per utrumque placent.
<petr_riga. aur. evang. 1901>	Virginibus fatuis signantur corpore casto
<petr_riga. aur. evang. 1902>	Sed non corde quibus gloria uana placet;
<petr_riga. aur. evang. 1903>	Que non intus habent oleum pietatis, amoris,
<petr_riga. aur. evang. 1904>	Exempliue boni, sed cor inane gerunt;
<petr_riga. aur. evang. 1905>	Tales non audit celestis ianua; pulsant
<petr_riga. aur. evang. 1906>	Sero seras, sterili cum prece uerba serunt.

<petr_riga. aur. evang. tit.>	de homine qui peregre proficiscitur
<petr_riga. aur. evang. 1907>	Vir peregre pergens est Christus ad astra reuertens,
<petr_riga. aur. evang. 1908>	Spe lucri seruis dans sua dona suis.
<petr_riga. aur. evang. 1909>	Quinque talenta prior, alius duo, tertius unum
<petr_riga. aur. evang. 1910>	Accipit, ut Domino tres tria lucra parent.
<petr_riga. aur. evang. 1911>	Quinque talenta libri Moysi sunt quinque, per illos
<petr_riga. aur. evang. 1912>	Quos prior augmentat iussa tenendo decem.
<petr_riga. aur. evang. 1913>	Bina talenta uetus lex et noua; duplicat illas
<petr_riga. aur. evang. 1914>	Quisquis moralem uim typicamque docet.
<petr_riga. aur. evang. 1915>	Est intellectus unius marca talenti,
<petr_riga. aur. evang. 1916>	Quam malus abscondit nil operando boni.

<petr_riga. aur. evang. tit.>	de filio uidue
<petr_riga. aur. evang. 1917>	Filius hic uidue quem Christus suscitat extra
<petr_riga. aur. evang. 1918>	Portas est aliquis qui graue crimen alit,
<petr_riga. aur. evang. 1919>	Qui cadit in culpam non solum mente sed actu;
<petr_riga. aur. evang. 1920>	Sed tales surgunt sepe, iubente Deo.

<petr_riga. aur. evang. tit.>	hucusque Matheus et Marcus.
<petr_riga. aur. evang. tit.>	Homo quidam descendit ab Ierusalem in Iericho
<petr_riga. aur. evang. 1921>	In Iericho de Ierusalem faciens homo lapsum,
<petr_riga. aur. evang. 1922>	Incidit in gladios, saucius ense iacet;
<petr_riga. aur. evang. 1923>	Hunc in transcursu uidere leuita, sacerdos,
<petr_riga. aur. evang. 1924>	Sed nullum confert ille uel ille bonum.
<petr_riga. aur. evang. 1925>	Aspicit aduena uir qui custos dicitur illum,
<petr_riga. aur. evang. 1926>	Qui pietate fuit motus opemque tulit;
<petr_riga. aur. evang. 1927>	Imponit miserum iumento, uulnera tractat,
<petr_riga. aur. evang. 1928>	Infundens oleum proficuumque merum.
<petr_riga. aur. evang. 1929>	Curandum domino stabuli committit ut eius
<petr_riga. aur. evang. 1930>	Curam deuotus et studiosus agat.
<petr_riga. aur. evang. 1931>	Ille miser designat Adam, qui de paradiso
<petr_riga. aur. evang. 1932>	Corruit in mundum saucius ense Sathan;
<petr_riga. aur. evang. 1933>	Non istum sanat Moysi lex sine prophete
<petr_riga. aur. evang. 1934>	Donec Christus adest, qui medicina fuit.
<petr_riga. aur. evang. 1935>	Est caro iumentum pro nostra sumpta salute,
<petr_riga. aur. evang. 1936>	Qua moriens hominem sponte redemit homo.
<petr_riga. aur. evang. 1937>	Est oleum pietas, uinum compunctio culpe;
<petr_riga. aur. evang. 1938>	Cuilibet irta duo sunt medicina reo.
<petr_riga. aur. evang. 1939>	Qui stabulum seruat egrum curando magistros
<petr_riga. aur. evang. 1940>	Qui curant animas per sua uerba notat.

<petr_riga. aur. evang. tit.>	de Martha et Maria
<petr_riga. aur. evang. 1941>	Martha, Maria duas uitas signare uidentur;
<petr_riga. aur. evang. 1942>	Actiuus labor est Martha, Maria quies.
<petr_riga. aur. evang. 1943>	Hec Christum pascit, a Christo pascitur illa;
<petr_riga. aur. evang. 1944>	Porrigit hec panem, pascitur illa fauis.

<petr_riga. aur. evang. tit.>	de illo qui petit tres panes ab amico
<petr_riga. aur. evang. 1945>	Nocte petens media panes homo tres ab amico
<petr_riga. aur. evang. 1946>	Signat in aduersis que tria quisque petat.
<petr_riga. aur. evang. 1947>	Dona spei, fidei uirtutem, munus amoris,
<petr_riga. aur. evang. 1948>	Hec tria tres panes nomino, credo, lego.
<petr_riga. aur. evang. 1949>	Hi panes mirum pariunt in corde saporem;
<petr_riga. aur. evang. 1950>	Isti munditiam, gaudia, robur alunt.
<petr_riga. aur. evang. 1951>	Pura fides dat munditiam, spes certa ministrat
<petr_riga. aur. evang. 1952>	Gaudia, sanctus amor robore corda replet.

<petr_riga. aur. evang. tit.>	de pane, pisce, ouo, lapide, serpente, scorpione
<petr_riga. aur. evang. 1953>	Panis communis amor; ouum, spes animalis,
<petr_riga. aur. evang. 1954>	Signat spem; debes pisce notare fidem.
<petr_riga. aur. evang. 1955>	Par lapis est odio; serpentem perfidus equat;
<petr_riga. aur. evang. 1956>	Te, si desperas, scorpio retro ferit.

<petr_riga. aur. evang. tit.>	de diuite habente fructus
<petr_riga. aur. evang. 1957>	Diues agrum coluit; respondet diuite fructu
<petr_riga. aur. evang. 1958>	Plenus ager domino; preparat ille locum.
<petr_riga. aur. evang. 1959>	Horrea, uasa, domos, uectes iuuenescere cogit,
<petr_riga. aur. evang. 1960>	In quibus abscondat quicquid habebat opum.
<petr_riga. aur. evang. 1961>	Vox celestis ait: "Nox hec tibi terminus." Equa
<petr_riga. aur. evang. 1962>	Mors animam rapuit, raptor iniquus opes.
<petr_riga. aur. evang. 1963>	Hoc docet exemplum quod si tibi copia rerum
<petr_riga. aur. evang. 1964>	Affluat, affectum non ibi pone tuum.

<petr_riga. aur. evang. tit.>	de quinque in una domo
<petr_riga. aur. evang. 1965>	In sola sunt quinque domo, materque paterque
<petr_riga. aur. evang. 1966>	Natus, nata, nurus; hos habet una domus.
<petr_riga. aur. evang. 1967>	Hos tres in binos aut in tres diuide binos,
<petr_riga. aur. evang. 1968>	Diuisos homines mente fideque notas.
<petr_riga. aur. evang. 1969>	Partitio quasdam scissuras, scismata gignit,
<petr_riga. aur. evang. 1970>	Quod merito numerus indicat ille duplex;
<petr_riga. aur. evang. 1971>	Partim pro numero Personarum Deitatis,
<petr_riga. aur. evang. 1972>	Quod pariter numerus indicat ille triplex.
<petr_riga. aur. evang. 1973>	Filius est populus ueniens ex gentibus, hostis
<petr_riga. aur. evang. 1974>	Antiquus pater est cui sociatus erat;
<petr_riga. aur. evang. 1975>	Sed contra patrem diuisus filius extat
<petr_riga. aur. evang. 1976>	Quando reliquit eum corde fatendo Deum.
<petr_riga. aur. evang. 1977>	Plebs ex Iudeis credens contra synagogam
<petr_riga. aur. evang. 1978>	Est contra matrem filia fida Deo;
<petr_riga. aur. evang. 1979>	Diuiditur nurus a socru de gentibus orta
<petr_riga. aur. evang. 1980>	Quando fit ecclesia mente benigna Deo,
<petr_riga. aur. evang. 1981>	Aduersus matrem sponsi proprii, synagogam,
<petr_riga. aur. evang. 1982>	De cuius Christus stirpe creatus homo;
<petr_riga. aur. evang. 1983>	Qui distinguit ob hoc istum, dum gaudia mundi
<petr_riga. aur. evang. 1984>	Diligit hic, alius gaudia summa petit.

<petr_riga. aur. evang. tit.>	de Galileis et turre
<petr_riga. aur. evang. 1985>	In Syloem turris cadit; octo decemque uirorum
<petr_riga. aur. evang. 1986>	Hec homicida fuit, pondere quemque premens.
<petr_riga. aur. evang. 1987>	Tot strages hominum designant plebis Hebree
<petr_riga. aur. evang. 1988>	Mortem, quam meritis uendicat illa suis.
<petr_riga. aur. evang. 1989>	Talis enim numerus per iota notatur et eta;
<petr_riga. aur. evang. 1990>	Grece tau signant hec elementa duo;
<petr_riga. aur. evang. 1991>	Scribitur inde Iesu nomen, qui uulgus Hebreum
<petr_riga. aur. evang. 1992>	Romano gladio strauit in urbe sua.
<petr_riga. aur. evang. 1993>	Te quia, Christe Iesu, liuor transfixit Hebreus,
<petr_riga. aur. evang. 1994>	Nobilis urbs periit et Salomonis opus.

<petr_riga. aur. evang. tit.>	de arbore fici
<petr_riga. aur. evang. 1995>	 Ficum plantauit homo; Christus homo synagogam;
<petr_riga. aur. evang. 1996>	Non aliquos fructus illa uel illa tulit.
<petr_riga. aur. evang. 1997>	Vult dominus ficum sterilem resecare sed obstat
<petr_riga. aur. evang. 1998>	Cultor, humum fodiens, stercora multa locans.
<petr_riga. aur. evang. 1999>	Sic uult Iudeos Deus extirpare sed obstant
<petr_riga. aur. evang. 2000>	Doctores precibus; dant documenta suis.
<petr_riga. aur. evang. 2001>	Vt terram fodiant, humiles sint; stercora mittant
<petr_riga. aur. evang. 2002>	Ore fatendo malum, quod quasi stercus erat.
<petr_riga. aur. evang. 2003>	Mens humilis fossa est, stercus confessio culpe;
<petr_riga. aur. evang. 2004>	Fructificat sterilis quisque per ista duo.
<petr_riga. aur. evang. 2005>	Sic nunc Iudei steriles, in fine fideles
<petr_riga. aur. evang. 2006>	Existent, humili corde fatendo Deum.

<petr_riga. aur. evang. tit.>	de curua muliere
<petr_riga. aur. evang. 2007>	Annis octo decem mulier curuata per illum
<petr_riga. aur. evang. 2008>	Erigitur qui nos erigit, immo regit.
<petr_riga. aur. evang. 2009>	Hec notat ecclesiam, quam nunc temptatio curuat,
<petr_riga. aur. evang. 2010>	Cui datur in mundi fine salute frui.
<petr_riga. aur. evang. 2011>	Annos octo decem faciunt seni ter, et iste
<petr_riga. aur. evang. 2012>	Per sex etates currere mundus habet;
<petr_riga. aur. evang. 2013>	Et tria tempora sunt nature, legis, et istud
<petr_riga. aur. evang. 2014>	In quo per Christum gratia uera datur.
<petr_riga. aur. evang. 2015>	Per hos ergo dies felix erectio fiet
<petr_riga. aur. evang. 2016>	Ecclesie cum nos tollet ad astra Deus.

<petr_riga. aur. evang. tit.>	de ydropico
<petr_riga. aur. evang. 2017>	Ydropicum Christus sanauit, eosque figurat
<petr_riga. aur. evang. 2018>	Quos nimius carnis fluxus amorque ligat.

<petr_riga. aur. evang. tit.>	de illo qui habuit duos filios
<petr_riga. aur. evang. 2019>	Vir genuit geminos pueros; puer unus Hebreos,
<petr_riga. aur. evang. 2020>	Gentiles alius, uir notat ille Deum.
<petr_riga. aur. evang. 2021>	Cum patre maior agit curas; minor omnia uastat,
<petr_riga. aur. evang. 2022>	A patre discedens, cum meretrice manens:
<petr_riga. aur. evang. 2023>	Sic Iudea prius Domini precepta tenebat
<petr_riga. aur. evang. 2024>	Cum gentes agerent omnia plena malis.
<petr_riga. aur. evang. 2025>	Omnibus exhaustis miser ad patrem redit, orans
<petr_riga. aur. evang. 2026>	Inuenit ueniam pacificumque patrem:
<petr_riga. aur. evang. 2027>	Plebs ita gentilis post idola facta fidelis
<petr_riga. aur. evang. 2028>	Promeruit ueniam propitiumque Deum.
<petr_riga. aur. evang. 2029>	Amissum puerum pater excipit ore sereno;
<petr_riga. aur. evang. 2030>	Occiso uitulo fercula grata parat;
<petr_riga. aur. evang. 2031>	Anulus in digitis datur; artus uestis honorat;
<petr_riga. aur. evang. 2032>	Emittunt modulos organa, plectra lyre.
<petr_riga. aur. evang. 2033>	Oblatus uitulus Christus fuit in cruce passus;
<petr_riga. aur. evang. 2034>	Ecclesiam redimit iste cruore suo.
<petr_riga. aur. evang. 2035>	Anulus iste fidem demonstrat; ueste notatur
<petr_riga. aur. evang. 2036>	Immortalis honor; dat Deus ista suis.
<petr_riga. aur. evang. 2037>	Et licet in fratrem maior liuore grauetur,
<petr_riga. aur. evang. 2038>	Huic tamen arrident gaudia leta patris:
<petr_riga. aur. evang. 2039>	Sic licet inuideant Iudei gentibus, illas
<petr_riga. aur. evang. 2040>	Cantibus angelicis suscipit aula poli.

<petr_riga. aur. evang. tit.>	de uillico iniquitatis
<petr_riga. aur. evang. 2041>	Dispensabat opes uir earum prodigus; eius
<petr_riga. aur. evang. 2042>	Narratur domino quod male tractet eas.
<petr_riga. aur. evang. 2043>	Imperat huic dominus ne dispenset sua; uoluit
<petr_riga. aur. evang. 2044>	Pectore quid faciat, conscius ille mali;
<petr_riga. aur. evang. 2045>	Conuocat ergo uiros domino qui debita debent,
<petr_riga. aur. evang. 2046>	Et paucis scriptis multa relaxat eis;
<petr_riga. aur. evang. 2047>	Prudentem dominum sic decipit ut sibi uictum
<petr_riga. aur. evang. 2048>	Postea lucretur nobilis iste dolus.
<petr_riga. aur. evang. 2049>	Hac de fraude bona seruus laudatur iniquus
<petr_riga. aur. evang. 2050>	A domino; bona fraus laus bona facta fuit.
<petr_riga. aur. evang. 2051>	Si laudes igitur census uenatur iniqui,
<petr_riga. aur. evang. 2052>	Res iuste debent maius habere decus.

<petr_riga. aur. evang. tit.>	de diuite et Lazaro
<petr_riga. aur. evang. 2053>	Semper splendebant cuiusdam diuitis esce,
<petr_riga. aur. evang. 2054>	Et uestes eius purpura, bissus erant.
<petr_riga. aur. evang. 2055>	Lazarus esuriens mendicabat prece micam,
<petr_riga. aur. evang. 2056>	Sed non audiuit mica petita precem.
<petr_riga. aur. evang. 2057>	Diues obit, rapit hunc infernus, traditur igni;
<petr_riga. aur. evang. 2058>	Pauper obit, fruitur pace, quiete, bonis.
<petr_riga. aur. evang. 2059>	Diues Iudeam signat, que floruit olim
<petr_riga. aur. evang. 2060>	Deliciis, opibus, unde superba fuit.
<petr_riga. aur. evang. 2061>	Gentes quas curat confessio signat egenus
<petr_riga. aur. evang. 2062>	Cuius curabat uulnera lingua canum.
<petr_riga. aur. evang. 2063>	Quinque notant fratres Iudeos legis habentes
<petr_riga. aur. evang. 2064>	Quinque libros, nec agunt quod docet illud opus.

<petr_riga. aur. evang. tit.>	de decem leprosis
<petr_riga. aur. evang. 2065>	Lepra decem miseros maculans clamare coegit
<petr_riga. aur. evang. 2066>	Ad Christum; Christi gratia mundat eos.
<petr_riga. aur. evang. 2067>	De tot mundatis actori reddidit unus
<petr_riga. aur. evang. 2068>	Grates; absque Dei laude fuere nouem.
<petr_riga. aur. evang. 2069>	Scismaticos signant leprosi, quos nota praue
<petr_riga. aur. evang. 2070>	Doctrine maculat perfidieque color,
<petr_riga. aur. evang. 2071>	Sed clamore pio cum pulsant astra, relicto
<petr_riga. aur. evang. 2072>	Scismate, mundantur corda salusque datur.
<petr_riga. aur. evang. 2073>	Vnus agit grates credens quod sit Deus unus,
<petr_riga. aur. evang. 2074>	Quod sit baptismus unus, et una fides.

<petr_riga. aur. evang. tit.>	de iudice et uidua
<petr_riga. aur. evang. 2075>	Iudex terrenus erat absque timore superni
<petr_riga. aur. evang. 2076>	Iudicis, elatus, durus, iniquus, atrox;
<petr_riga. aur. evang. 2077>	Et tamen assidue uidue clamantis ad aures
<petr_riga. aur. evang. 2078>	Eius uox intrat subsidiumque tulit.
<petr_riga. aur. evang. 2079>	Improba uox uidue si duras molliit aures,
<petr_riga. aur. evang. 2080>	Vox tua nunc citius utitur aure Dei.
<petr_riga. aur. evang. 2081>	Si sis assiduus et supplex in prece, clames
<petr_riga. aur. evang. 2082>	Intus et exterius, corde uel ore simul.

<petr_riga. aur. evang. tit.>	de Phariseo et publicano
<petr_riga. aur. evang. 2083>	Templa duo subeunt, unus Phariseus et alter
<petr_riga. aur. evang. 2084>	Peccator; fundunt dispare mente preces;
<petr_riga. aur. evang. 2085>	Ille cor inflatum gerit, iste dat in prece fletum;
<petr_riga. aur. evang. 2086>	Clamitat ille tumens, supplicat ille timens.
<petr_riga. aur. evang. 2087>	Iudeos signat Pharisei uita, superbos
<petr_riga. aur. evang. 2088>	Lege sua, scriptis, iusticiisque suis.
<petr_riga. aur. evang. 2089>	Alter declarat gentes, peccata gementes,
<petr_riga. aur. evang. 2090>	Deuotas humili corde piaque fide.
<petr_riga. aur. evang. 2091>	Sed reprimit Deus elatos humilesque coronat,
<petr_riga. aur. evang. 2092>	Illos excludens, hos sociando sibi.

<petr_riga. aur. evang. tit.>	cecus sedebat secus uiam
<petr_riga. aur. evang. 2093>	Luce noua gaudens cecus residens prope callem
<petr_riga. aur. evang. 2094>	Sunt gentes, fidei que modo lumen habent.

<petr_riga. aur. evang. tit.>	de Zacheo
<petr_riga. aur. evang. 2095>	Hunc, Zachee, notas qui prauos deserit actus,
<petr_riga. aur. evang. 2096>	Cui lignum crucis est gloria, uita salus.

<petr_riga. aur. evang. tit.>	de homine nobili qui abiit in regionem longinquam
<petr_riga. aur. evang. 2097>	Discedens abiit homo nobilis in regionem
<petr_riga. aur. evang. 2098>	Longinquam, cupiens regis honore frui.
<petr_riga. aur. evang. 2099>	Regem celestem uir nobilis ille figurat,
<petr_riga. aur. evang. 2100>	A quo nobilitas constat et omnis honor:
<petr_riga. aur. evang. 2101>	Longinquas abiit huius doctrina per urbes,
<petr_riga. aur. evang. 2102>	Regnet ut in populis et dominetur eis.
<petr_riga. aur. evang. 2103>	Ciues qui regnum spernunt illius Hebreos
<petr_riga. aur. evang. 2104>	Signant, qui nolunt huius habere iugum.
<petr_riga. aur. evang. 2105>	Seruus qui sola mna denas esse lucratus
<petr_riga. aur. evang. 2106>	Dicitur est doctor qui bona uerba serit,
<petr_riga. aur. evang. 2107>	Qui per doctrinam quam Christus contulit illi
<petr_riga. aur. evang. 2108>	Multos adquirit, iussa docendo decem;
<petr_riga. aur. evang. 2109>	Huic dicet Iesus adueniens: "Bone serue fidelis,
<petr_riga. aur. evang. 2110>	Suscipe nunc meritis premia digna tuis."
<petr_riga. aur. evang. 2111>	Hunc bonus insinuat seruus, mnas quinque lucratus,
<petr_riga. aur. evang. 2112>	Quinque libris Moysi qui lucra multa facit.
<petr_riga. aur. evang. 2113>	Seruus iners notat hunc qui commissum sibi donum
<petr_riga. aur. evang. 2114>	Abscondens, torpet et bona nulla parat;
<petr_riga. aur. evang. 2115>	Tollitur huic ideo data gratia, nam piger extat,
<petr_riga. aur. evang. 2116>	Vt quasi detur ei qui facit inde lucrum.

<petr_riga. aur. evang. tit.>	de duobus minutis uidue
<petr_riga. aur. evang. 2117>	Bina minuta manus uidue transfudit in archam;
<petr_riga. aur. evang. 2118>	Omnibus ista duo plus placuere Deo.
<petr_riga. aur. evang. 2119>	Qui semper debet seruari cordis in archa,
<petr_riga. aur. evang. 2120>	Omnia uincit amor fratris amorque Dei.

<petr_riga. aur. evang. tit.>	hucusque de Luca. Incipit Iohannes de nuptiis
<petr_riga. aur. evang. 2121>	Ecclesiam sponsa, Christum sponsus notat; illic
<petr_riga. aur. evang. 2122>	Conditor in uinum nobile mutat aquam.
<petr_riga. aur. evang. 2123>	Hic primum uini liquor a mensa fuit exul;
<petr_riga. aur. evang. 2124>	Vina Patris Verbum uerba tacendo creat.
<petr_riga. aur. evang. 2125>	Claret in hoc signo legem transisse uetustam
<petr_riga. aur. evang. 2126>	Scripturamque sacram legis adesse noue,
<petr_riga. aur. evang. 2127>	Vel quia de lauacro multorum passio signat
<petr_riga. aur. evang. 2128>	Vt calicem Christi sic patiendo bibant.
<petr_riga. aur. evang. 2129>	Architriclinus Moysen notat ille stupentem
<petr_riga. aur. evang. 2130>	De bonitate meri, de nouitate boni,
<petr_riga. aur. evang. 2131>	Tanquam proclamet: "Plebs Christi sanctior extat
<petr_riga. aur. evang. 2132>	Quam mea, quam traxi de Pharaonis humo."

<petr_riga. aur. evang. tit.>	de muliere Samaritana
<petr_riga. aur. evang. 2133>	Quinque uiris mulier sociata notat synagogam,
<petr_riga. aur. evang. 2134>	Que Moysi libris quinque subacta fuit.
<petr_riga. aur. evang. 2135>	Hauriat ut laticem I esus illam prouocat, istam
<petr_riga. aur. evang. 2136>	Hortatur sacri sumere fontis aquam.

<petr_riga. aur. evang. tit.>	de muliere adultera
<petr_riga. aur. evang. 2137>	Clementi mulier offertur adultera Christo,
<petr_riga. aur. evang. 2138>	Liuor Hebreus eam dum lapidare parat.
<petr_riga. aur. evang. 2139>	Hec mulier notat ecclesiam de gentibus ortam,
<petr_riga. aur. evang. 2140>	Que mechata fuit, idola uana colens,
<petr_riga. aur. evang. 2141>	Quam uoluit zelans Iudea perire, sed ille
<petr_riga. aur. evang. 2142>	Qui fons est uenie cuncta relaxat ei.

<petr_riga. aur. evang. tit.>	de Simone leproso
<petr_riga. aur. evang. 2143>	Simon leprosus plebs est de gentibus; illi
<petr_riga. aur. evang. 2144>	Corporis, huic anime uera medela datur.
<petr_riga. aur. evang. 2145>	Vnguento nar di mulier Christi caput unxit,
<petr_riga. aur. evang. 2146>	Ecclesiam signans, quam bonus implet odor.
<petr_riga. aur. evang. 2147>	Nardus uirtutes, Christi caput est Pater; istum
<petr_riga. aur. evang. 2148>	Virtutes cumulans ungis odore bono.
<petr_riga. aur. evang. 2149>	Quod mulier sparsit unguento mixta fuere
<petr_riga. aur. evang. 2150>	Balsama, que fudit amphora fracta foris.
<petr_riga. aur. evang. 2151>	Si studeas aliis istum miscere liquorem,
<petr_riga. aur. evang. 2152>	Inferius sedem uendicat ille sibi;
<petr_riga. aur. evang. 2153>	Mens humilis signatur in hoc; qui deserit istam
<petr_riga. aur. evang. 2154>	Virtutem nichil est; exulat omne bonum.

<petr_riga. aur. evang. tit.>	De piscina probatica que habet porticus
<petr_riga. aur. evang. 2155>	Infirmos sanans Christum piscina figurat,
<petr_riga. aur. evang. 2156>	Qui mundum sanat et mala nostra lauat.
<petr_riga. aur. evang. 2157>	Porticibus quinque quibus hec piscina uidetur
<petr_riga. aur. evang. 2158>	Cincta libros Moysi quinque notare potest.
<petr_riga. aur. evang. 2159>	Illic plurima plebs nigra, languida, ceca iacebat,
<petr_riga. aur. evang. 2160>	Nam quasi nil sanans lex uetus egra iacet.
<petr_riga. aur. evang. 2161>	Sed dum turbat aquam descendens angelus, egrum
<petr_riga. aur. evang. 2162>	Qui prior accedit motio sanat aque;
<petr_riga. aur. evang. 2163>	Sic ueniente Iesu populus turbatur Hebreus,
<petr_riga. aur. evang. 2164>	Sed nobis miseris nascitur inde salus.

<petr_riga. aur. evang. tit.>	de Lazaro quatriduano
<petr_riga. aur. evang. 2165>	Quem uite reddit celestis gratia, fetens
<petr_riga. aur. evang. 2166>	Lazarus in tumulo quatriduanus erat;
<petr_riga. aur. evang. 2167>	Iste die quarto mortis uite datur, istum
<petr_riga. aur. evang. 2168>	Designans mundum quem malus usus agit.
<petr_riga. aur. evang. 2169>	Prima dies mortis in Adam; transgressio legis
<petr_riga. aur. evang. 2170>	Naturalis adest, inde secunda dies;
<petr_riga. aur. evang. 2171>	Tertia transmisse legis despectio; quarta
<petr_riga. aur. evang. 2172>	Nostre contemptus, dum, pie Christe, uenis,
<petr_riga. aur. evang. 2173>	Quando tuum miseratus opus, lacrimaris et oras,
<petr_riga. aur. evang. 2174>	Clamans: "E tumulo, Lazare, surge foras."
<petr_riga. aur. evang. 2175>	Idcirco uocat hunc ex nomine, "Lazare" clamans,
<petr_riga. aur. evang. 2176>	Ne surgant alii qui remeare uolunt.

<petr_riga. aur. evang. tit.>	de illo qui dextram perdidit aurem
<petr_riga. aur. evang. 2177>	Seruus pontificis cui dextera tollitur auris
<petr_riga. aur. evang. 2178>	Hebrei populi forma typusque fuit.
<petr_riga. aur. evang. 2179>	Aure patens dextra fuit hic dum pronus obedit
<petr_riga. aur. evang. 2180>	Preceptis legis que Deus ante dedit.
<petr_riga. aur. evang. 2181>	Perdidit hanc dum Christus adest, remanente sinistra;
<petr_riga. aur. evang. 2182>	Non audit nisi quod littera sola docet.
<petr_riga. aur. evang. 2183>	Aurem restaurat dextram Saluator in illis
<petr_riga. aur. evang. 2184>	Qui credunt fidei, qui sacra uerba tenent.

<petr_riga. aur. evang. tit.>	de Barrabam latrone
<petr_riga. aur. evang. 2185>	Barrabas latro malus quem Iudei sibi poscunt
<petr_riga. aur. evang. 2186>	Est antichristus quem synagoga colit.

<petr_riga. aur. evang. tit.>	de Herode et Pilato
<petr_riga. aur. evang. 2187>	Concors Herodi fit Christi morte Pilatus;
<petr_riga. aur. evang. 2188>	In Christo populum iungit utrumque fides.

<petr_riga. aur. evang. tit.>	de Symone Cyreneo
<petr_riga. aur. evang. 2189>	Symon qui portat lignum crucis indicat illum
<petr_riga. aur. evang. 2190>	Qui fuit absque Deo, nunc crucis implet opus.

<petr_riga. aur. evang. tit.>	PASSIO DOMINI NOSTRI IESU CHRISTI SECUNDUM QUATUOR EVANGELISTAS
<petr_riga. aur. evang. 2191>	Iuxta Matheum Domini sacra passio nostri
<petr_riga. aur. evang. 2192>	Incipit hic; Christus sic ait ergo suis:
<petr_riga. aur. evang. 2193>	"Post biduum Pascha fiet, tradendus iniquis
<petr_riga. aur. evang. 2194>	Filius est hominis cruxque paranda sibi."
<petr_riga. aur. evang. 2195>	Transitus est Pascha, signans quod nuper ab isto
<petr_riga. aur. evang. 2196>	Ad Patrem mundo Christus iturus erat.
<petr_riga. aur. evang. 2197>	Angelus Egypti transiuit sanguine uiso
<petr_riga. aur. evang. 2198>	Plebem, quo postes tinxerat illa suos:
<petr_riga. aur. evang. 2199>	Sic et transimus pro Christi sanguine fuso
<petr_riga. aur. evang. 2200>	De mundi uitiis ad bona summa Dei.
<petr_riga. aur. evang. 2201>	Primo pontificum simul et populi seniores
<petr_riga. aur. evang. 2202>	Ad Caipham properant conciliumque tenent.
<petr_riga. aur. evang. 2203>	Consilium post concilium firmare laborant
<petr_riga. aur. evang. 2204>	Vt capiant, teneant, interimantque Iesum.
<petr_riga. aur. evang. 2205>	Dicebant: "In luce sacra non istud agatur,
<petr_riga. aur. evang. 2206>	Ne fiat populi forte tumultus ibi."
<petr_riga. aur. evang. 2207>	Ne sit seditio non hoc timuere, sed illud
<petr_riga. aur. evang. 2208>	Ne raperetur eis plebe limante Iesus.

<petr_riga. aur. evang. tit.>	de hospicio Simonis leprosi
<petr_riga. aur. evang. 2209>	Simonis hospicio leprosi cum lesus esset
<petr_riga. aur. evang. 2210>	Bethanie, mulier intrat et ungit eum.
<petr_riga. aur. evang. 2211>	Est de marmore uas alabastrum quo preciosum
<petr_riga. aur. evang. 2212>	Vnguentum posuit, unxit et inde caput.
<petr_riga. aur. evang. 2213>	Presens ecce diem scriptura recurrit ad illum
<petr_riga. aur. evang. 2214>	Qui Pasche senos extitit ante dies.
<petr_riga. aur. evang. 2215>	Exstitit ante Simon leprosus, nunc sine lepra
<petr_riga. aur. evang. 2216>	Namque medente Iesu lepra fugata fuit,
<petr_riga. aur. evang. 2217>	Sed remanet signum leprosi nominis illi
<petr_riga. aur. evang. 2218>	Vt Christi uirtus cognita fiat ibi.
<petr_riga. aur. evang. 2219>	Vnxerat illa pedes Christi que nunc capud ungit,
<petr_riga. aur. evang. 2220>	Tunc inmunda, modo munda carensque nota.
<petr_riga. aur. evang. 2221>	Ecclesiam mulier notat; unguentum preciosum
<petr_riga. aur. evang. 2222>	Que Christum laudat est preciosa fides.
<petr_riga. aur. evang. 2223>	Qui credens, Christum docet esse Deum, caput ungit;
<petr_riga. aur. evang. 2224>	Qui credens, hominem predicat esse, pedes.
<petr_riga. aur. evang. 2225>	Huic aliud simile primum Lucas Pharisei
<petr_riga. aur. evang. 2226>	Simonis alterius predicat esse domo.
<petr_riga. aur. evang. 2227>	Discipulos turbat effusio prodiga nardi
<petr_riga. aur. evang. 2228>	Ac indignantes inuida uerba sonant:
<petr_riga. aur. evang. 2229>	"Vt quid perditio nardi tam maxima ? Vendi
<petr_riga. aur. evang. 2230>	Id potuit multo pauperibusque dari."
<petr_riga. aur. evang. 2231>	Pluralem numerum posuit pro simplice: ludas
<petr_riga. aur. evang. 2232>	Solus id exclamat, fur quia prauus erat.
<petr_riga. aur. evang. 2233>	Christus ait: "Quid eam turbatis, que michi seruit ?
<petr_riga. aur. evang. 2234>	Hoc in me mulier est operata bonum.
<petr_riga. aur. evang. 2235>	Semper erunt inopes uobiscum, nec ego semper
<petr_riga. aur. evang. 2236>	Corpore, sed presens sum Deitate tamen.
<petr_riga. aur. evang. 2237>	Ista sepulture causa michi corpus inunxit,
<petr_riga. aur. evang. 2238>	Quod uos iacturam creditis esse grauem;
<petr_riga. aur. evang. 2239>	Nec mirum, si me nardi perfudit odore,
<petr_riga. aur. evang. 2240>	Pro qua fundetur mox meus iste cruor."
						
<petr_riga. aur. evang. tit.>	Amen dico uobis, ubicumque predicatum fuerit hoc euangelium, et cetera
<petr_riga. aur. evang. 2241>	Christus in his uerbis uentura notauit, et huius
<petr_riga. aur. evang. 2242>	Laus euangelii splendet ubique modo.
						
<petr_riga. aur. evang. tit.>	tunc abiit unus ex discipulis
<petr_riga. aur. evang. 2243>	Procedens Scarioth ad pontifices ait: "Illum
<petr_riga. aur. evang. 2244>	Si uobis tradam, quid michi munus erit?"
<petr_riga. aur. evang. 2245>	Tanquam mancipium uendens, uir auarus ementis
<petr_riga. aur. evang. 2246>	Ponit in arbitrio quid dare querat emens.
<petr_riga. aur. evang. 2247>	Denarios statuunt ter denos; sic memoratur,
<petr_riga. aur. evang. 2248>	Vt quidam dicunt, uenditus esse Ioseph.
<petr_riga. aur. evang. 2249>	Vnguenti dampnum pretio uult ille Magistri
<petr_riga. aur. evang. 2250>	Compensare miser, ad sua dampna celer.
<petr_riga. aur. evang. 2251>	Vox Scarioth sonat hoc memorans mortem, quia semper
<petr_riga. aur. evang. 2252>	In Domini morte mente paratus erat.
<petr_riga. aur. evang. 2253>	Accensus pretio, perquirit tradat ut illum
<petr_riga. aur. evang. 2254>	Iudas Iudeis, agniculumque lupis.
<petr_riga. aur. evang. 2255>	Horam querit ut hunc qui bis senas habet horas
<petr_riga. aur. evang. 2256>	Tradat fraude Diem, de quibus ipse fuit.
<petr_riga. aur. evang. 2257>	Vnde loco quodam Iesus inquit: "Nonne diei
<petr_riga. aur. evang. 2258>	Sunt bis sex hore, quas regit una dies?"
<petr_riga. aur. evang. 2259>	Sunt hodie multi qui Iude crimen abhorrent
<petr_riga. aur. evang. 2260>	Et tamen illud agunt ac imitantur eum;
<petr_riga. aur. evang. 2261>	Nam qui testantur falsum pro munere uerbum,
<petr_riga. aur. evang. 2262>	Veracem tradunt, uera negando, Deum.

<petr_riga. aur. evang. tit.>	Prima die azimorum accesserunt discipuli ad Iesum
<petr_riga. aur. evang. 2263>	Prima dies aderat cum sumunt azima, primo
<petr_riga. aur. evang. 2264>	Qui comedunt agnum uespere more suo.
<petr_riga. aur. evang. 2265>	Discipuli dicunt: "Vbi uis tibi pascha paremus,
<petr_riga. aur. evang. 2266>	Christe Iesu?" Verbum reddidit ille suis:
<petr_riga. aur. evang. 2267>	"Qui uos ostendet, ad quendam dicite: certum
<petr_riga. aur. evang. 2268>	Ecce Magister ait tempus adesse suum.
<petr_riga. aur. evang. 2269>	Vult cum discipulis ut apud te Pascha paretur."
<petr_riga. aur. evang. 2270>	Paret, Christus adest, Pascha paretur ei.
<petr_riga. aur. evang. 2271>	Est alibi scriptum, cenaculum grande paratum
<petr_riga. aur. evang. 2272>	Inueniunt; summam rem loca summa notant.
<petr_riga. aur. evang. 2273>	Spiritus est qui summa docet; quem Spiritus implet,
<petr_riga. aur. evang. 2274>	In summo Christum suscipit ille loco.
<petr_riga. aur. evang. 2275>	Qui sequitur tantum quod littera monstrat in imo
<petr_riga. aur. evang. 2276>	Pascha Redemptori preparat iste loco.

<petr_riga. aur. evang. tit.>	vespere autem facto discumbebat cum duodecim discipulis et dixit: unus uestrum me tradet
<petr_riga. aur. evang. 2277>	Discumbens et edens cum discipulis, Dominator
<petr_riga. aur. evang. 2278>	Noster iam facto uespere dixit eis:
<petr_riga. aur. evang. 2279>	"Ex uobis unus me tradet." Vox ea turbat
<petr_riga. aur. evang. 2280>	Discipulos; querunt quis scelus istud agat.
<petr_riga. aur. evang. 2281>	Solis in occasu Sol Iustitie duodenis
<petr_riga. aur. evang. 2282>	Stellis occasum nuntiat ille suum.
<petr_riga. aur. evang. 2283>	"Qui mecum uescetur," ait, tangendo catinum,
<petr_riga. aur. evang. 2284>	"Corporis existet proditor ille mei.
<petr_riga. aur. evang. 2285>	Filius e? Hominis, sicut scriptura fatetur,
<petr_riga. aur. evang. 2286>	Vadit, ut in psalmo uir citharista canit:
<petr_riga. aur. evang. 2287>	'Pacis homo mecum comedens, michi prelia mouit,
<petr_riga. aur. evang. 2288>	Me male supplantans magnificansque dolum.'
<petr_riga. aur. evang. 2289>	Ve tamen huic homini quo tradar; pena sequetur;
<petr_riga. aur. evang. 2290>	Hunc non esse, bonum; non dolor esset ei."
<petr_riga. aur. evang. 2291>	Simpliciter loquitur: "Si non prodisset ad ortum,
<petr_riga. aur. evang. 2292>	Nullum sentiret ille doloris honus."
<petr_riga. aur. evang. 2293>	Hec responsa dedit fur: "Rabbi, numquid ego sum?"
<petr_riga. aur. evang. 2294>	At, "Tu dixisti," reddidit ista Iesus.
<petr_riga. aur. evang. 2295>	Rabbi, non Dominum, uocat, ut tam grande Magistrum
<petr_riga. aur. evang. 2296>	Prodere quam Dominum non putet esse scelus.
<petr_riga. aur. evang. 2297>	Verba notes: "Tu dixisti, sed non ego dixi;
<petr_riga. aur. evang. 2298>	Non est ore meo cognita causa tui."

<petr_riga. aur. evang. tit.>	cenantibus autem eis, accepit Iesus panem
<petr_riga. aur. evang. 2299>	Post finem ueteris ad Pascha nouum modo transit,
<petr_riga. aur. evang. 2300>	Consummans typicum Pascha nouansque suum.
<petr_riga. aur. evang. 2301>	In cena panem Iesus accepit, benedixit
<petr_riga. aur. evang. 2302>	Acceptum, fregit discipulisque dedit,
<petr_riga. aur. evang. 2303>	Dicens: "Accipite, gustate fideliter: hoc est
<petr_riga. aur. evang. 2304>	Quippe meum corpus." Panis imago manet.
<petr_riga. aur. evang. 2305>	Accipiens calicem grates egit, dedit illis,
<petr_riga. aur. evang. 2306>	Dicens: "Ex isto quisque liquore bibat;
<petr_riga. aur. evang. 2307>	Iste noui testamenti sanguis meus exstat
<petr_riga. aur. evang. 2308>	Confirmator." Ad hec iungere uerba potes:
<petr_riga. aur. evang. 2309>	"Quem pro peccati uenia manus impia fundet,"
<petr_riga. aur. evang. 2310>	Namque cruor tauri crimina nulla lauat.

<petr_riga. aur. evang. tit.>	benedixit
<petr_riga. aur. evang. 2311>	Nam Iesus humane nature, quam sibi iunxit,
<petr_riga. aur. evang. 2312>	Summam uirtutem mirificamque dedit.

<petr_riga. aur. evang. tit.>	fregit
<petr_riga. aur. evang. 2313>	Fregit ut ostendat quod fractio corporis eius
<petr_riga. aur. evang. 2314>	Non sine sponte sua fiet et eius ope.
<petr_riga. aur. evang. 2315>	Proque sacramenti tanti uirtute sacramus,
<petr_riga. aur. evang. 2316>	Ieiunoque Sacrum sumimus ore Cibum.

<petr_riga. aur. evang. tit.>	accipiens calicem, gratias egit
<petr_riga. aur. evang. 2317>	Grates Christus agit, calicem sumens, ibi monstrans
<petr_riga. aur. evang. 2318>	Vt Dominum laudes quando flagella uides.
<petr_riga. aur. evang. 2319>	Panis confirmat corpus, uinoque fouetur
<petr_riga. aur. evang. 2320>	Sanguis; et in Christo lector utrumque notet.
<petr_riga. aur. evang. 2321>	Mistica sunt que dicimus hic: cum Sanguine
<petr_riga. aur. evang. 2322>	Christi Corpus signari terne per illa duo.
<petr_riga. aur. evang. 2323>	Si sociatur aqua pani, non conficis illum;
<petr_riga. aur. evang. 2324>	Non offers uinum ni societur aqua:
<petr_riga. aur. evang. 2325>	Sic sine Carne Sacra Christi uel Sanguine Sancto
<petr_riga. aur. evang. 2326>	Plebs non sanatur nec sociatur ei.
<petr_riga. aur. evang. 2327>	"Ecce meum Corpus hoc est; Sanguis meus hic est,"
<petr_riga. aur. evang. 2328>	Dum profert, miram uim sacra uerba ferunt.
<petr_riga. aur. evang. 2329>	Verborum uirtus agit ut transumptio fiat;
<petr_riga. aur. evang. 2330>	Panis cum uino fit Caro fitque Cruor.
<petr_riga. aur. evang. 2331>	Dum Dominus profert hec uerba duo sacra, panis
<petr_riga. aur. evang. 2332>	Fit Corpus, uinum Sanguis ad illa duo.
<petr_riga. aur. evang. 2333>	Et uerbis illis tunc uim concessit eandem
<petr_riga. aur. evang. 2334>	Vt sic posteritas uerba per illa sacret.
<petr_riga. aur. evang. 2335>	Hoc genimen uitis uitabo sumere donec
<petr_riga. aur. evang. 2336>	Vobiscum sumam, non uetus, immo nouum:
<petr_riga. aur. evang. 2337>	Donec id in regno Summi Patris absque uetusto
<petr_riga. aur. evang. 2338>	Gustu iocunda cum nouitate bibam.
<petr_riga. aur. evang. 2339>	Vinum quod generat uitis genimen uocat illic
<petr_riga. aur. evang. 2340>	Vitis, et ecce triplex sensus inesse potest.
<petr_riga. aur. evang. 2341>	Vitis Iudee plebs; obseruantia legis
<petr_riga. aur. evang. 2342>	Est genimen; post hec non bibit inde Iesus,
<petr_riga. aur. evang. 2343>	Donec uina sue legis, quam Spiritus implet
<petr_riga. aur. evang. 2344>	Exclusa ueteri cum nouitate bibet.
<petr_riga. aur. evang. 2345>	Hircum mactari lex olim prisca iubebat;
<petr_riga. aur. evang. 2346>	Occidi noua lex sordida facta iubet.
<petr_riga. aur. evang. 2347>	Illic mactabant uitulum qui sacra parabant;
<petr_riga. aur. evang. 2348>	Qui timet hic Dominum corda superba domat.
<petr_riga. aur. evang. 2349>	In sanctis sibi complacitis de lege secunda
<petr_riga. aur. evang. 2350>	Ecce nouum genimen credo bibisse Iesum.
<petr_riga. aur. evang. 2351>	Hic est glosa super Matheum: Vinea uere
<petr_riga. aur. evang. 2352>	Est Domini Sabaoth Israelita domus.
<petr_riga. aur. evang. 2353>	Glosa secunda sonat ut uitis signet Hebreos,
<petr_riga. aur. evang. 2354>	Et genimen uitis denotat illud idem.
<petr_riga. aur. evang. 2355>	Sensus hic est: Non hac faciam de plebe fideles
<petr_riga. aur. evang. 2356>	Donec saluetur omnis Hebrea tribus.

<petr_riga. aur. evang. tit.>	hoc tibi dicit glosa illa: si autem uitem, et cetera
<petr_riga. aur. evang. 2357>	Tertius est sensus: hominis natura notetur
<petr_riga. aur. evang. 2358>	Vite, duplex genimen cuius inesse scias;
<petr_riga. aur. evang. 2359>	Vt sit mortalis immortalisque sit idem,
<petr_riga. aur. evang. 2360>	Si uellet, poterat Christus utrumque sequi.

<petr_riga. aur. evang. tit.>	est ergo sensus:
<petr_riga. aur. evang. 2361>	Non ultra moriar, qui nunc calicem bibo mortis,
<petr_riga. aur. evang. 2362>	Donec consurgam sed sine posse mori.

<petr_riga. aur. evang. tit.>	hoc habes ex glosa illa: vitis est humana, et cetera. et hymno dicto exierunt in Montem Oliueti
<petr_riga. aur. evang. 2363>	"Vt saturentur, edent inopes Dominumque requirunt
<petr_riga. aur. evang. 2364>	Laudantes," talis dicitur hymnus ibi.
<petr_riga. aur. evang. 2365>	Aut fuit hic hymnus quo teste Iohanne precatur
<petr_riga. aur. evang. 2366>	Pro se, discipulis, ecclesiaque Patrem.
<petr_riga. aur. evang. 2367>	Post ad Oliueti Montem perrexit, ibidem
<petr_riga. aur. evang. 2368>	Plurima discipulis nunciat, ista loquens:
<petr_riga. aur. evang. 2369>	"Pena mei pariet in uestras scandala mentes;
<petr_riga. aur. evang. 2370>	Hac in nocte metu pectora uestra trement;
<petr_riga. aur. evang. 2371>	Sic Zacharie testantur scripta prophete:
<petr_riga. aur. evang. 2372>	Percute pastorem, sparsa recedet ouis."
<petr_riga. aur. evang. 2373>	Petrus reddidit hec: "Et si mors instet et ensis,
<petr_riga. aur. evang. 2374>	Inserpent cordi scandala nulla meo."
<petr_riga. aur. evang. 2375>	"Me, Petre, " Christus ait, "ter in ista nocte negabis
<petr_riga. aur. evang. 2376>	Primo quam galli uox iterata canat."
<petr_riga. aur. evang. 2377>	Primo negat Petrus, gallus canit; ante secundum
<petr_riga. aur. evang. 2378>	Cantum bis Dominum denegat ille suum.
<petr_riga. aur. evang. 2379>	Exponit Marcus quod non alii manifestant;
<petr_riga. aur. evang. 2380>	Incipiunt alii, plenius iste docet.
<petr_riga. aur. evang. 2381>	Trinum deleuit confessio trina reatum
<petr_riga. aur. evang. 2382>	Dum Petrum trino firmat amore Iesus.

<petr_riga. aur. evang. tit.>	etiam si oportuerit me mori tecum, non te negabo
<petr_riga. aur. evang. 2383>	Non est mentitus Petrus hoc uerbo quia uerum
<petr_riga. aur. evang. 2384>	Verbum promissi credidit esse sui.	
<petr_riga. aur. evang. 2385>	Gethsemani nomen uallis pinguis sonat; aie
<petr_riga. aur. evang. 2386>	Post montem transit ingrediturque Iesus.
<petr_riga. aur. evang. 2387>	Plena figurarum sunt omnia; discute, lector,
<petr_riga. aur. evang. 2388>	Quid mons ille notet, uilla quid illa uelit:
<petr_riga. aur. evang. 2389>	Orat monte Iesus, ostendens ut cor in altis
<petr_riga. aur. evang. 2390>	Defigas quando fundis ab ore preces;
<petr_riga. aur. evang. 2391>	Orat et in ualle pingui, monstrans ut et intus
<petr_riga. aur. evang. 2392>	Sit tua mens humilis, stillet amoris adeps.
<petr_riga. aur. evang. 2393>	Ad mortem properat uel Gethsemani Iesus intrat,
<petr_riga. aur. evang. 2394>	Se reddens humilem nosque potenter amans.
<petr_riga. aur. evang. 2395>	Discipulisque suis preceptum tradidit istud:
<petr_riga. aur. evang. 2396>	"Hoc residete loco nunc," quasi dicat eis,
<petr_riga. aur. evang. 2397>	"Tam firmi sitis animo quam corpore donec
<petr_riga. aur. evang. 2398>	Oraturus eam nec procul inde tamen.
<petr_riga. aur. evang. 2399>	Vos simul oretis ne uos temptatio uincat,
<petr_riga. aur. evang. 2400>	Ne fragilis frangat fortia corda caro."
<petr_riga. aur. evang. 2401>	Assumens igitur Petrum simul et Zebedei
<petr_riga. aur. evang. 2402>	Natos, tristari cepit et inquit eis:

<petr_riga. aur. evang. tit.>	tristis est anima mea usque ad mortem
<petr_riga. aur. evang. 2403>	"Ecce meam turbat animam multus dolor usque
<petr_riga. aur. evang. 2404>	Ad mortem." Deitas non loquitur sed homo.
<petr_riga. aur. evang. 2405>	Tristis erat pro discipulis quos ipse uidebat
<petr_riga. aur. evang. 2406>	Lapsuros uerbis et titubare fide.
<petr_riga. aur. evang. 2407>	"Vsque" potest exclusiuum dici, quasi donec
<petr_riga. aur. evang. 2408>	Morte sua saluet seque suosque, dolet;
<petr_riga. aur. evang. 2409>	Aut inclusiuum, donec redeant titubantes
<petr_riga. aur. evang. 2410>	Post eius mortem corde fatendo fidem.
<petr_riga. aur. evang. 2411>	Progressusque parum, quantum iacitur lapis unus,
<petr_riga. aur. evang. 2412>	In faciem pronus concidit ille suam,
<petr_riga. aur. evang. 2413>	Ad Patrem clamans, orans: "A me, Pater Abba,
<petr_riga. aur. evang. 2414>	Si fieri possit, transeat iste calix;
<petr_riga. aur. evang. 2415>	Transeat iste dolor mortis; uerumtamen istud
<petr_riga. aur. evang. 2416>	Quod uolo non fiat; perfice uelle tuum."
<petr_riga. aur. evang. 2417>	Quod pater est abba, linguam sapit istud hebream;
<petr_riga. aur. evang. 2418>	Lingua sonat greca, lingua latina pater;
<petr_riga. aur. evang. 2419>	In quo monstratur quod gentibus omnibus unus
<petr_riga. aur. evang. 2420>	Imperet, et solus singula regna regat.
<petr_riga. aur. evang. 2421>	Venit et inuenit pressos torpore soporis
<petr_riga. aur. evang. 2422>	Discipulos, Petro uerba priora loquens;
<petr_riga. aur. evang. 2423>	Nam quia pre cunctis presumens extitit, illum
<petr_riga. aur. evang. 2424>	Arguit ipse prius, corda superba premens:
<petr_riga. aur. evang. 2425>	"Non poteras unam mecum uigilare per horam ?
<petr_riga. aur. evang. 2426>	Cur tua depressit lumina sompnus iners ?
<petr_riga. aur. evang. 2427>	Ne uos temptator premat, orantes uigilate;
<petr_riga. aur. evang. 2428>	Spiritus est promptus, sed nimis egra caro."
<petr_riga. aur. evang. 2429>	Rursus et orat idem, fit sudor sanguinis, astat
<petr_riga. aur. evang. 2430>	Angelus huic, orat tertio Christus idem.
<petr_riga. aur. evang. 2431>	Tunc Iesus orauit ut uiuens supplicet omnis
<petr_riga. aur. evang. 2432>	Corde Patri, Nato, Spirituique Deo
<petr_riga. aur. evang. 2433>	Vt de preterito nos ac presente reatu
<petr_riga. aur. evang. 2434>	Venturoque malo liberet ille pius.
<petr_riga. aur. evang. 2435>	Post ad discipulos, "Dormite, quiescite, " dixit;
<petr_riga. aur. evang. 2436>	Clauserunt oculos ergo sopore breui.
<petr_riga. aur. evang. 2437>	Tunc illis iterum, "Iam surgite," dixit, "eamus;
<petr_riga. aur. evang. 2438>	Accedit, properat traditor ecce mei."
<petr_riga. aur. evang. 2439>	Vix ea dixit, adest ludas direque cohortes
<petr_riga. aur. evang. 2440>	Armate gladio, fuste sequuntur eum;
<petr_riga. aur. evang. 2441>	Quas et pontifices, quas et populi seniores
<petr_riga. aur. evang. 2442>	Miserunt ut eant arripiantque Iesum.
<petr_riga. aur. evang. 2443>	His dederat signum fur ut raperetur ab eis
<petr_riga. aur. evang. 2444>	Ille uir os cuius tangeret ore suo.
<petr_riga. aur. evang. 2445>	Accedens propius, dedit oscula ficta
<petr_riga. aur. evang. 2446>	Magistro; Cui Saluator ait: "Ad quid, amice, uenis ?"
<petr_riga. aur. evang. 2447>	Cumque Iesus dixisset eis, "Quem queritis ? Adsum,
<petr_riga. aur. evang. 2448>	Sum Iesus, " exhorrent et cecidere retro.
<petr_riga. aur. evang. 2449>	Post uinctum tenuere Iesum, Petrus amputat aurem
<petr_riga. aur. evang. 2450>	Malcho, sanat eum nostra medela, Iesus.
<petr_riga. aur. evang. 2451>	Iudeos notat hic qui dextram perdidit aurem;
<petr_riga. aur. evang. 2452>	Spiritus est auris dextra, sinistra caro;
<petr_riga. aur. evang. 2453>	Nam moriente Iesu, recte non audit Hebreus;
<petr_riga. aur. evang. 2454>	Quam bibit auditu, littera sola placet.
<petr_riga. aur. evang. 2455>	Petro Christus ait: "Cuius manus accipit ensem,
<petr_riga. aur. evang. 2456>	Ense peribit homo, pena sequetur eum.
<petr_riga. aur. evang. 2457>	Nonne rogando Patrem plus quam bis sex legiones
<petr_riga. aur. evang. 2458>	Angelicas faciam sponte uenire michi?
<petr_riga. aur. evang. 2459>	Vobis non egeo, legiones cui duodene
<petr_riga. aur. evang. 2460>	Angelice parent auxiliumque parant."
<petr_riga. aur. evang. 2461>	Intellectus adhuc alius monstratur in istis:
<petr_riga. aur. evang. 2462>	Humanum numerus hic notat omne genus,
<petr_riga. aur. evang. 2463>	Prelia facturum cum Romano duce contra
<petr_riga. aur. evang. 2464>	Nequam Iudeos tempore, Tite, tuo.
<petr_riga. aur. evang. 2465>	Christus ait turbis: "Cum fustibus, ensibus ad me,
<petr_riga. aur. evang. 2466>	Tanquam fur essem, uos properasse scio.
<petr_riga. aur. evang. 2467>	Sepe sedens templo docui nec me tenuistis,
<petr_riga. aur. evang. 2468>	Nunc teneor, ducor ad sacra sicut ouis."
<petr_riga. aur. evang. 2469>	Discipuli fugiunt; Iesus est deductus ad Annam
<petr_riga. aur. evang. 2470>	Primum, post Caipham, qui socer
<petr_riga. aur. evang. 2471>	Eius erat. Anne quippe domus si pretermissa fuisset,
<petr_riga. aur. evang. 2472>	Que uicina fuit, dedecus esset eis.
<petr_riga. aur. evang. 2473>	Inde sequens iuuenis florens etate, relicta
<petr_riga. aur. evang. 2474>	Qua uestitus erat sindone, nudus abit.
<petr_riga. aur. evang. 2475>	Hunc quidam Iacobum tradunt, aliique Iohannem.
<petr_riga. aur. evang. 2476>	Ex isto dictum certius esse potest:
<petr_riga. aur. evang. 2477>	Retro Petrus sequitur gressu nutante; Iohannes
<petr_riga. aur. evang. 2478>	Intra pontificis atria duxit eum;
<petr_riga. aur. evang. 2479>	Quem tangens oculis, ancillula garrula, seruans
<petr_riga. aur. evang. 2480>	Ostia, de sociis hunc ait esse Iesu.
<petr_riga. aur. evang. 2481>	Istud ei Petrus responsum reddidit: "Illum
<petr_riga. aur. evang. 2482>	Non noui; quid ais nescio; falsa sonas."
<petr_riga. aur. evang. 2483>	Ignis erat; stabat Petrus hic; aliquod sibi uerbum
<petr_riga. aur. evang. 2484>	Exponi presul querit ab ore Iesu.
<petr_riga. aur. evang. 2485>	Intulit ista Iesus: "Hec presul querat ab illis,
<petr_riga. aur. evang. 2486>	Auribus hauserunt qui mea uerba suis." Vnus ait:
<petr_riga. aur. evang. 2487>	"Sic pontifici responsa dedisti?"
<petr_riga. aur. evang. 2488>	Maxillamque Iesu tangit, aitque Iesus:
<petr_riga. aur. evang. 2489>	"Quid me cedis," ait, "uerum, non falsa, locutum?
<petr_riga. aur. evang. 2490>	Sermonem punit ultio nulla bonum."
<petr_riga. aur. evang. 2491>	Maxillam Iesus huic offert aliam ferienti;
<petr_riga. aur. evang. 2492>	Se dare promptus erat si uideatur opus.
<petr_riga. aur. evang. 2493>	Anne precepto Iesus hec post uerba ligatus
<petr_riga. aur. evang. 2494>	Mittitur ad Caipham ludibrioque datur.
<petr_riga. aur. evang. 2495>	Stabat ad igniculum Petrus; hunc ancillula cernit
<petr_riga. aur. evang. 2496>	Altera, de sociis indicat esse Iesu.
<petr_riga. aur. evang. 2497>	Astantes dicunt: "Te lingua probat Galileum;
<petr_riga. aur. evang. 2498>	Seruus es illius, qui Galileus erat."
<petr_riga. aur. evang. 2499>	Hic iurando negat; tamen hanc Petrus ante loquelam
<petr_riga. aur. evang. 2500>	Exierat; dederat gallus ab ore sonum.
<petr_riga. aur. evang. 2501>	Et quasi post horam Malchi cognatus in horto
<petr_riga. aur. evang. 2502>	Se uidisse refert hunc pariterque Iesum.
<petr_riga. aur. evang. 2503>	Iurat, periurat, negat, affirmatque quod illum
<petr_riga. aur. evang. 2504>	Petrus non norat, nec sibi notus erat.
<petr_riga. aur. evang. 2505>	Dum Petrus iurat, dum sic iuratio durat,
<petr_riga. aur. evang. 2506>	More suo galli cantus ab ore sonat.
<petr_riga. aur. evang. 2507>	Prodit ab ore Petri, prodit de gutture galli,
<petr_riga. aur. evang. 2508>	Vox iurando negans, uox resonando canens.
<petr_riga. aur. evang. 2509>	Vox resonando canens prodit de gutture galli;
<petr_riga. aur. evang. 2510>	Vox iurando negans prodit ab ore Petri.
<petr_riga. aur. evang. 2511>	Respexit Petrum Iesus et Petrus fleuit amare
<petr_riga. aur. evang. 2512>	Propter eum quem scit semper amare dolens.
<petr_riga. aur. evang. 2513>	Anne sub tecto ter facta negatio cepit;
<petr_riga. aur. evang. 2514>	Finis apud Caipham, teste Iohanne, fuit.
<petr_riga. aur. evang. 2515>	Annam pretereunt alii; sic ergo uidetur
<petr_riga. aur. evang. 2516>	Petrus apud Caipham ter reus esse mali.
<petr_riga. aur. evang. 2517>	Augustinus ait, totum uidit domus Anne;
<petr_riga. aur. evang. 2518>	Que post dicuntur sunt reserata prius.

<petr_riga. aur. evang. tit.>	sententia Bede et Ieronimi
<petr_riga. aur. evang. 2519>	Velle suum produnt duo, Beda, Ieronimus, illic
<petr_riga. aur. evang. 2520>	Sub tecto Caiphe quod negat esse Iesum.
<petr_riga. aur. evang. 2521>	Ad Caipham multi coeunt scribe, Pharisei;
<petr_riga. aur. evang. 2522>	De uerace Iesu plurima falsa serunt.
<petr_riga. aur. evang. 2523>	Dixit ei Caiphas: "Per uiuum, per benedictum
<petr_riga. aur. evang. 2524>	Te coniuro Deum, te michi uera loqui;
<petr_riga. aur. evang. 2525>	Si tu sis Christus summi Dei benedicti
<petr_riga. aur. evang. 2526>	Filius electus, dic michi, pande michi."
<petr_riga. aur. evang. 2527>	Respondit: Tu dixisti; sed credere uerbo
<petr_riga. aur. evang. 2528>	Sunt pigra ueraci pectora uestra nimis.
<petr_riga. aur. evang. 2529>	Cum uirtute Dei ueniens in nubibus altis,
<petr_riga. aur. evang. 2530>	Amodo Christus Homo cuique uidendus erit."
<petr_riga. aur. evang. 2531>	Veste sacerdotum princeps scissa fremit, istud
<petr_riga. aur. evang. 2532>	Verbum dedignans corde uel aure pati:
<petr_riga. aur. evang. 2533>	"Blasphemauit, " ait. "Quid uobis inde uidetur?"
<petr_riga. aur. evang. 2534>	Dixerunt, "Mortis est reus iste Deus."
<petr_riga. aur. evang. 2535>	Conspuitur, trahitur, adducitur, inde Pilato
<petr_riga. aur. evang. 2536>	Traditur ut iudex iudicet eius opus.
<petr_riga. aur. evang. 2537>	Argentum referens, ludas tristatur et inquit:
<petr_riga. aur. evang. 2538>	"Sentio me iusti sanguinis esse reum."
<petr_riga. aur. evang. 2539>	Respondere, "Quid hoc ad nos? Tu uideris!" Hoc est:
<petr_riga. aur. evang. 2540>	"Vidisti quid tu feceris ore dolo."

<petr_riga. aur. evang. tit.>	vel alia sententia
<petr_riga. aur. evang. 2541>	Vel: "Tu de Domino grauiter peccasse uidebis,
<petr_riga. aur. evang. 2542>	Tormentis grauibus cum mala facta lues.
<petr_riga. aur. evang. 2543>	Ad nos acceptum pretium quid pertinet? Illud
<petr_riga. aur. evang. 2544>	Respuimus; tu fac inde quod ipse cupis."
<petr_riga. aur. evang. 2545>	Proicit in templo pretium, laqueum sibi nectit
<petr_riga. aur. evang. 2546>	Peccati laqueo qui laqueatus erat.
<petr_riga. aur. evang. 2547>	Vt se declaret celo terreque perosum,
<petr_riga. aur. evang. 2548>	Aere suspendit se crepuitque cadens.
<petr_riga. aur. evang. 2549>	Sanguineum pretium prohibent in corbanam esse
<petr_riga. aur. evang. 2550>	Mittendum scribe sanguineique uiri.
<petr_riga. aur. evang. 2551>	Hinc agrum figuli mercantur ut hic peregrinus
<petr_riga. aur. evang. 2552>	Quisque sepulture possit honore frui.
<petr_riga. aur. evang. 2553>	In nequam factis misteria magna coruscant;
<petr_riga. aur. evang. 2554>	Est figulus mundi Conditor astra creans,
<petr_riga. aur. evang. 2555>	Ex solo formare luto qui uas in honorem
<petr_riga. aur. evang. 2556>	Ac in despectum uas fabricare potest.
<petr_riga. aur. evang. 2557>	Est ager hic mundus; qui Christi sanguinis emptus
<petr_riga. aur. evang. 2558>	Est pretio, iustus uir sepelitur ibi,
<petr_riga. aur. evang. 2559>	Qui licet in mundo sit, adhuc tamen est peregrinus;
<petr_riga. aur. evang. 2560>	Cum moritur Christo, consepelitur ei.
<petr_riga. aur. evang. 2561>	Hic ager Acheldemach sermone uocatur hebreo;
<petr_riga. aur. evang. 2562>	Hoc est, sanguineus iste uocatur ager.
<petr_riga. aur. evang. 2563>	Tunc fuit impletus predictus per Ieremiam
<petr_riga. aur. evang. 2564>	Sermo de pretio quo fuit emptus ager.

<petr_riga. aur. evang. tit.>	scriptor errauit qui posuit Ieremiam pro Zachariam
<petr_riga. aur. evang. 2565>	Errauit scriptor qui dixit "per Ieremiam,"
<petr_riga. aur. evang. 2566>	Nam Zacharias ista locutus erat.
<petr_riga. aur. evang. 2567>	Qui stabat iudex hominum, lesus ante tribunal
<petr_riga. aur. evang. 2568>	Vilis et indigni iudicis ecce stetit.
<petr_riga. aur. evang. 2569>	Exiit ad turbas hinc preses, querit ab illis
<petr_riga. aur. evang. 2570>	De quibus accusent impediantque Iesum.
<petr_riga. aur. evang. 2571>	Hic prolata duplex fuit accusatio; testes
<petr_riga. aur. evang. 2572>	Accusare mali non timuere bonum;
<petr_riga. aur. evang. 2573>	Accusant quod se regem facit hic, et honori
<petr_riga. aur. evang. 2574>	Cesareo prohibet iste tributa dari.
<petr_riga. aur. evang. 2575>	Falsa loqui iudex scit eos de Cesare, nempe
<petr_riga. aur. evang. 2576>	Que sunt Cesaris huic dixerit ille dari;
<petr_riga. aur. evang. 2577>	Sic ait ergo Iesu: "Si rex sis gentis Hebree,
<petr_riga. aur. evang. 2578>	Dicito." "Tu dicis: " intulit ista Iesus:
<petr_riga. aur. evang. 2579>	"Non est uile meum regnum; non contrahit ortum
<petr_riga. aur. evang. 2580>	De mundo regni splendor honorque meus;
<petr_riga. aur. evang. 2581>	Si meus hinc esset honor, ut non traderer hosti
<petr_riga. aur. evang. 2582>	Certassent fratres discipulique mei.
<petr_riga. aur. evang. 2583>	In mundo ueni, testarer ut omnibus illud
<petr_riga. aur. evang. 2584>	Quod uerum constat esse uel absque dolo."
<petr_riga. aur. evang. 2585>	Exiit ad populum post ista Pilatus et inquit:
<petr_riga. aur. evang. 2586>	"Huius in ore uiri mentio nulla mali."
<petr_riga. aur. evang. 2587>	Clamabant: "Populos et turbas a Galilea
<petr_riga. aur. evang. 2588>	Incipiens uerbis commouet iste suis."
<petr_riga. aur. evang. 2589>	Accipiens preses quod homo Iesus est Galileus,
<petr_riga. aur. evang. 2590>	Fit memor Herodis, pectore multa rotat.
<petr_riga. aur. evang. 2591>	Mittit ad Herodem Christum, qui uenerat illo
<petr_riga. aur. evang. 2592>	Tempore Ierusalem tactus amore loti,
<petr_riga. aur. evang. 2593>	Vt presens dominus Galilee soluat, honoret,
<petr_riga. aur. evang. 2594>	Vel condempnet eum qui Galileus erat.
<petr_riga. aur. evang. 2595>	Herodi gratum res reddidit ista Pilatum,
<petr_riga. aur. evang. 2596>	Ac odii primi causa sepulta fuit.
<petr_riga. aur. evang. 2597>	Herodes ab eo fieri miracula sperans
<petr_riga. aur. evang. 2598>	Gaudet et inquirit multa, sed ille tacet.
<petr_riga. aur. evang. 2599>	Et cum nulla sibi reddi responsa uideret,
<petr_riga. aur. evang. 2600>	Non sane mentis credidit esse Deum,
<petr_riga. aur. evang. 2601>	Quem spernens, passum ludibria multa, Pilato
<petr_riga. aur. evang. 2602>	Alba fulgentem ueste remittit eum.
<petr_riga. aur. evang. 2603>	Inde Pilatus ait ad Iudeos quia nullam
<petr_riga. aur. evang. 2604>	Cernebat causam mortis inesse Iesu,
<petr_riga. aur. evang. 2605>	Ipse uel Herodes nil inuenit nece dignum,
<petr_riga. aur. evang. 2606>	Ergo flagellatum soluere poscit eum.
<petr_riga. aur. evang. 2607>	Turbine turba fremens exclamat: "Tolle malignum;
<petr_riga. aur. evang. 2608>	In truce fige reum; se facit esse Deum."
<petr_riga. aur. evang. 2609>	Tertia post binas hec accusatio facta
<petr_riga. aur. evang. 2610>	Presidis inpugnat cor generatque metum;
<petr_riga. aur. evang. 2611>	Ingressusque Iesum monet ista uoce: "Quis es tu?"
<petr_riga. aur. evang. 2612>	Nullum querenti reddidit ille sonum.
<petr_riga. aur. evang. 2613>	Cui preses: "Michi non loqueris ? Mea nonne potestas
<petr_riga. aur. evang. 2614>	Te seruare ualet figere siue truci?"
<petr_riga. aur. evang. 2615>	Cui Iesus hec: "In te regnaret nulla potestas
<petr_riga. aur. evang. 2616>	Si data non esset desuper illa tibi.
<petr_riga. aur. evang. 2617>	Illum preterea qui me tibi tradidit astu,
<petr_riga. aur. evang. 2618>	Fastu, fraude, scelus maius habere scias."
<petr_riga. aur. evang. 2619>	Namque potestatis quia maioris timor urget
<petr_riga. aur. evang. 2620>	Hunc quam Iudeos, edidit ista Iesus.
<petr_riga. aur. evang. 2621>	Parcere uult igitur preses, sed clamor Hebreus,
<petr_riga. aur. evang. 2622>	"Si dimittis," ait, "Cesaris hostis eris;
<petr_riga. aur. evang. 2623>	Quisquis se regis insignit nomine fuscat
<petr_riga. aur. evang. 2624>	Regalem titulum Cesareumque decus."
<petr_riga. aur. evang. 2625>	Ex uinctis unum Paschali luce Pilatus
<petr_riga. aur. evang. 2626>	Immunem populo, plebe petente, dabat;
<petr_riga. aur. evang. 2627>	Sed solui Baraban, non Christum, poscit Hebreus,
<petr_riga. aur. evang. 2628>	Qui fur extiterat sanguineusque manu;
<petr_riga. aur. evang. 2629>	Qui causa scelerum dampnatus carcere morti
<petr_riga. aur. evang. 2630>	Eripitur; morti Vita Beata datur.
<petr_riga. aur. evang. 2631>	Presidis uxor ait: "Cum iusto quid tibi, preses ?
<petr_riga. aur. evang. 2632>	Propter eum sompnis plurima passa fui."
<petr_riga. aur. evang. 2633>	"Tolle reum, tolle; crucifige reum, crucifige !"
<petr_riga. aur. evang. 2634>	Exclamant turbe; clamor ubique sonat.
<petr_riga. aur. evang. 2635>	Ergo uidens iudex strepitum consurgere, uerba
<petr_riga. aur. evang. 2636>	Nil sua posse, manus lauit et istud ait:
<petr_riga. aur. evang. 2637>	"Vobis apparet nullumque latet quod ab huius
<petr_riga. aur. evang. 2638>	Permaneam iusti sanguine mundus ego."
<petr_riga. aur. evang. 2639>	Respondent quod sit super ipsos et super horum
<petr_riga. aur. evang. 2640>	Heredes eius sanguis, et omne malum;
<petr_riga. aur. evang. 2641>	Tanquam dicatur: eius uindicta cruoris
<petr_riga. aur. evang. 2642>	Sit supra patres progeniemque patrum.
<petr_riga. aur. evang. 2643>	Post populi uoces, post horrida uerba, flagellis
<petr_riga. aur. evang. 2644>	Cesum Iudeis tradidit ille Iesum.
<petr_riga. aur. evang. 2645>	Cui Iesus innexus fuit, illa beata columpna
<petr_riga. aur. evang. 2646>	Sanguinis ipsius signa reseruat adhuc.
<petr_riga. aur. evang. 2647>	Mox Iesus exuitur, clamis huic circumdatur, illam
<petr_riga. aur. evang. 2648>	Ornat coccineus purpureusue color.
<petr_riga. aur. evang. 2649>	Purpura demonstrat regem; diadema dederunt
<petr_riga. aur. evang. 2650>	Spine; pro sceptro munit arundo manum.
<petr_riga. aur. evang. 2651>	Illuduntque Iesum flectendo genu, caput eius
<petr_riga. aur. evang. 2652>	Tangunt, dicentes: "Rex bone noster, aue."
<petr_riga. aur. evang. 2653>	Et licet hoc gentilis agat, tamen istud Hebreum
<petr_riga. aur. evang. 2654>	Dampnat, qui tanti criminis auctor erat.
<petr_riga. aur. evang. 2655>	Hac ratione genu pro gente uetaris Hebrea
<petr_riga. aur. evang. 2656>	Flectere sollempnes cum facit ara preces.
<petr_riga. aur. evang. 2657>	Post mala tot, tanta, nuper data tollitur illi
<petr_riga. aur. evang. 2658>	Purpura; contegitur ueste priore sua.
<petr_riga. aur. evang. 2659>	Fert onus ipse crucis, signum celestis honoris;
<petr_riga. aur. evang. 2660>	Nos onus hoc onere purgat, honore beat.
<petr_riga. aur. evang. 2661>	Inueniunt hominem cui Simon nomen, et illum
<petr_riga. aur. evang. 2662>	Retro crucem cogunt ferre, preire Iesum.
<petr_riga. aur. evang. 2663>	Filia Ierusalem flet eum; Iesus inquit ad illam
<petr_riga. aur. evang. 2664>	Vt pro se fleret progenieque sua.
<petr_riga. aur. evang. 2665>	Monstrat in his uerbis urbis populique ruinam
<petr_riga. aur. evang. 2666>	Flendam, que Titi tempore facta fuit.
<petr_riga. aur. evang. 2667>	Inque locum ueniunt cuius Caluaria nomen
<petr_riga. aur. evang. 2668>	Latronesque duo, qui comitantur eum.
<petr_riga. aur. evang. 2669>	Dicitur os capitis hominis Caluaria; sepe
<petr_riga. aur. evang. 2670>	Decollabat ibi iudicis ira reos;
<petr_riga. aur. evang. 2671>	Et quia multa locum capitum sunt ossa per illum
<petr_riga. aur. evang. 2672>	Sparsa, locus tale nomen adeptus erat.

<petr_riga. aur. evang. tit.>	quod patriarche tumulati sunt in loco illo cum uxoribus suis
<petr_riga. aur. evang. 2673>	Hic tumulatus Adam cum coniuge, dicitur Eua;
<petr_riga. aur. evang. 2674>	Hic Abraham positus Saraque sponsa fuit.
<petr_riga. aur. evang. 2675>	Hic Isaac cum Rebecca positus perhibetur;
<petr_riga. aur. evang. 2676>	Cum Lia Iacob est tumulatus ibi.

<petr_riga. aur. evang. tit.>	in illa hora qua Adam peccauit crucifixus est Iesus
<petr_riga. aur. evang. 2677>	Qua peccauit Adam, Iesus est crucifixus in hora,
<petr_riga. aur. evang. 2678>	Qui supra lignum crimina nostra tulit.
<petr_riga. aur. evang. 2679>	Dum crucifigit eum gens dira, Patrem Iesus orat:
<petr_riga. aur. evang. 2680>	"Parce, Pater ! Nescit impia plebs quid agat."
<petr_riga. aur. evang. 2681>	Excepta tunica, partes de uestibus eius
<petr_riga. aur. evang. 2682>	Quatuor efficiunt qui mala tanta mouent.
<petr_riga. aur. evang. 2683>	Contextam tunicam per totum desuper illi
<petr_riga. aur. evang. 2684>	Scindere non poterant sed data sorte fuit.
<petr_riga. aur. evang. 2685>	Hic fuit impletus sanctus pueri cythariste
<petr_riga. aur. evang. 2686>	Sermo: "Meam uestem sorte dedere sibi."
<petr_riga. aur. evang. 2687>	Lingua quidem per quam titulum scripsisse Pilatus
<petr_riga. aur. evang. 2688>	Dicitur, hebrea, greca, latina fuit.
<petr_riga. aur. evang. 2689>	"Iudeorum Rex Nazarenus Iesus," iste
<petr_riga. aur. evang. 2690>	Est titulus; partes ordine uerte retro.
<petr_riga. aur. evang. 2691>	Mutari titulum rogat hostis, aitque Pilatus:
<petr_riga. aur. evang. 2692>	"Quod scripsi, scripsi; fortiter ista manent."
<petr_riga. aur. evang. 2693>	Palma, cupressus, cedrus, oliva fuisse feruntur
<petr_riga. aur. evang. 2694>	Illic, sed crucis est sola figura tau.
<petr_riga. aur. evang. 2695>	Quod Christi regnum firmum manet et sine motu,
<petr_riga. aur. evang. 2696>	Non mutata super dictio scripta notat.
<petr_riga. aur. evang. 2697>	Blasphemabat eum plebs: "Vah! qui destruis edem
<petr_riga. aur. evang. 2698>	Templi, perque dies tres facis esse nouum."
<petr_riga. aur. evang. 2699>	Scribe clamabant: "Aliis dabat iste salutem;
<petr_riga. aur. evang. 2700>	Se saluare nequit nec bonus esse sibi.
<petr_riga. aur. evang. 2701>	De cruce descendat; credemus ei patienti."
<petr_riga. aur. evang. 2702>	Horum clamores preterit aure Iesus.
<petr_riga. aur. evang. 2703>	Ecce Sathan cernens fractum sibi robur, agebat
<petr_riga. aur. evang. 2704>	Vt se deponat de cruce Christus homo.
<petr_riga. aur. evang. 2705>	Supra brachiolum crucis ecce Sathan stetit, ullam
<petr_riga. aur. evang. 2706>	Si queat in Christi carne notare notam.

<petr_riga. aur. evang. tit.>	de duobus latronibus quorum unus meruit ueniam, alter penam
<petr_riga. aur. evang. 2707>	Vnus latronum Christum flexit, prece clamans:
<petr_riga. aur. evang. 2708>	"Dum uenis in regno, Christe, memento mei."
<petr_riga. aur. evang. 2709>	Cui Iesus inquit: "Eris hodie simul in paradiso
<petr_riga. aur. evang. 2710>	Mecum." Christus ubi, fit paradisus ibi.
<petr_riga. aur. evang. 2711>	Non de terreno, non de celi paradiso
<petr_riga. aur. evang. 2712>	Hoc ait; ipse Iesus ut paradisus erat.
<petr_riga. aur. evang. 2713>	Alter blasphemans, aditum uenie sibi clausit;
<petr_riga. aur. evang. 2714>	Gaudia primus habet, tristia latro sequens.
<petr_riga. aur. evang. 2715>	Latro bonus signat gentilem, prauus Hebreum;
<petr_riga. aur. evang. 2716>	Iste fidem sequitur, respuit ille fidem.
<petr_riga. aur. evang. 2717>	Virgo Maria parens, Cleopheque Maria, Iohannes,
<petr_riga. aur. evang. 2718>	Femina peccatrix stant prope ligna crucis.
<petr_riga. aur. evang. 2719>	Inquit discipulo de matre Iesus: "Tua mater
<petr_riga. aur. evang. 2720>	Hec erit." Ad matrem: "Filius ecce tuus."
<petr_riga. aur. evang. 2721>	Ex tunc uirgineo uirgo seruiuit honori,
<petr_riga. aur. evang. 2722>	Sed non deseruit hanc sacer ille chorus.
<petr_riga. aur. evang. 2723>	A sexta tenebre mundum sparguntur in omnem
<petr_riga. aur. evang. 2724>	Durantes donec nona sit hora fere.
<petr_riga. aur. evang. 2725>	Factam non dicat eclipsim quilibet; isti
<petr_riga. aur. evang. 2726>	Obuius occurrit temporis ordo rei.
<petr_riga. aur. evang. 2727>	Doctor Athenarum dixit Dionysius isto
<petr_riga. aur. evang. 2728>	Tempore: "Nature sustinet ecce deus."
<petr_riga. aur. evang. 2729>	Hinc statuunt aram titulumque locant super illam:
<petr_riga. aur. evang. 2730>	"Ara sit ignoto facta dicata deo."
<petr_riga. aur. evang. 2731>	Scripsit Origenes quod non tenebrosa fuerunt
<petr_riga. aur. evang. 2732>	Omnia, sed mundi pars tenebrosa fuit.
<petr_riga. aur. evang. 2733>	Sicut in Egypto tribus est nox facta diebus
<petr_riga. aur. evang. 2734>	In Gersem nec eam sentit Hebrea tribus,
<petr_riga. aur. evang. 2735>	Manserunt tenebre tribus horis sic super omnem
<petr_riga. aur. evang. 2736>	Iudeam, reliquis luce nitente locis.
<petr_riga. aur. evang. 2737>	Et circa nonam Iesus exclamauit "Hely " bis,
<petr_riga. aur. evang. 2738>	"Lamazabathani." Discute uerba Iesu:
<petr_riga. aur. evang. 2739>	Lamazabathani sonat hoc: "A me quid abisti?"
<petr_riga. aur. evang. 2740>	Hel uox ista sonat "O Deus," yque "meus."
<petr_riga. aur. evang. 2741>	Hic humana caro loquitur que passa dolorem
<petr_riga. aur. evang. 2742>	Sustinuit, Deitas non ibi passa fuit.
<petr_riga. aur. evang. 2743>	Quidam Romani, quos lingua latebat hebrea,
<petr_riga. aur. evang. 2744>	Dicunt: "Helye postulat iste manum;
<petr_riga. aur. evang. 2745>	Cernite si ueniat uir in aere raptus ut illum
<petr_riga. aur. evang. 2746>	De cruce deponat auxiliumque ferat."
<petr_riga. aur. evang. 2747>	Inde Iesus querens nostram sitiensque salutem,
<petr_riga. aur. evang. 2748>	Protulit hec: "Sitio." Quam pretiosa sitis !
<petr_riga. aur. evang. 2749>	Non sitiebat aquam, non uini quemlibet haustum,
<petr_riga. aur. evang. 2750>	Sed solas animas - hec sitis eius erat.
<petr_riga. aur. evang. 2751>	Vir quidam nequam, malus, hispidus implet aceto,
<petr_riga. aur. evang. 2752>	Imponens calamo uas ysopoque ligans,
<petr_riga. aur. evang. 2753>	Porrigiturque Iesu sapiens hic potus acetum,
<petr_riga. aur. evang. 2754>	Fel, mirram; tribus his potus amarus erat.
<petr_riga. aur. evang. 2755>	Hebree gentis mentem uas signat aceti,
<petr_riga. aur. evang. 2756>	Que distorta uelut spongia torta fuit.
<petr_riga. aur. evang. 2757>	Scripturam signat calamus, que dicit:
<petr_riga. aur. evang. 2758>	"Acetum Porrexere mee felque dedere siti."
<petr_riga. aur. evang. 2759>	Que pectus sanat, ysopus, breuis herba, figurat
<petr_riga. aur. evang. 2760>	Pro nobis humilem saluificumque Iesum.
<petr_riga. aur. evang. 2761>	Cumque Iesus potum libasset, leniter inquit:
<petr_riga. aur. evang. 2762>	"Est consummatum." Quidne? Salutis opus.
<petr_riga. aur. evang. 2763>	Et clamans dixit: "Animam, que carne tenetur,
<petr_riga. aur. evang. 2764>	Commendo manibus, O Pater alme, tuis."
<petr_riga. aur. evang. 2765>	Ac iterum clamans expirat, et intima uelans
<petr_riga. aur. evang. 2766>	In partes uelum scinditur ecce duas.
<petr_riga. aur. evang. 2767>	Exterius uelum ruptum quidam sapientes
<petr_riga. aur. evang. 2768>	Esse uolunt, in quo mistica forma fuit;
<petr_riga. aur. evang. 2769>	Rumpitur exterius quia nunc ex parte uidemus,
<petr_riga. aur. evang. 2770>	Nondum perfecte sed speculando foris.
<petr_riga. aur. evang. 2771>	Interius uelum rumpetur nam sine nube
<petr_riga. aur. evang. 2772>	Predare nobis res erit ista patens.
<petr_riga. aur. evang. 2773>	Terra tremit, petre scinduntur, aperta sepulcra
<petr_riga. aur. evang. 2774>	Ad uitam reddunt corpora multa patrum;
<petr_riga. aur. evang. 2775>	Attamen ante Iesum surgentem nemo resurgit;
<petr_riga. aur. evang. 2776>	Apparent multis post comitando Iesum
<petr_riga. aur. evang. 2777>	Cumque Iesu celos penetrant; ueros ita testes
<petr_riga. aur. evang. 2778>	Illos quorundam scripta probare uolunt.
<petr_riga. aur. evang. 2779>	Affirmant alii quod mors iteratur eorum
<petr_riga. aur. evang. 2780>	Et reditum faciunt ad monumenta suum.
<petr_riga. aur. evang. 2781>	Terra tremit, signans quod Christi passio multos
<petr_riga. aur. evang. 2782>	Terrenos mutat ethereosque facit.
<petr_riga. aur. evang. 2783>	Petre scinduntur quia quedam pars synagoge,
<petr_riga. aur. evang. 2784>	Dura prius, mollis postea facta fuit.
<petr_riga. aur. evang. 2785>	Vt Christi testes surgant, monumenta patescunt,
<petr_riga. aur. evang. 2786>	Vel quia lex nobis est patefacta uetus.
<petr_riga. aur. evang. 2787>	Angelice uoces sonuisse feruntur in ipso
<petr_riga. aur. evang. 2788>	Aere: "Cedamus, hunc fugiendo locum."
<petr_riga. aur. evang. 2789>	Visis centurio signis eiusque sodales
<petr_riga. aur. evang. 2790>	Clamant: "Est uere Filius iste Dei!"
<petr_riga. aur. evang. 2791>	Porro Maria prius peccans, Iacobique Maria,
<petr_riga. aur. evang. 2792>	Que Matris Domini dicitur esse soror,
<petr_riga. aur. evang. 2793>	Ipsa Ioseph mater et natorum Zebedei
<petr_riga. aur. evang. 2794>	Mater, cum gemitu flendo morantur ibi.
<petr_riga. aur. evang. 2795>	Ne cruce pendentes remanerent luce quietis,
<petr_riga. aur. evang. 2796>	Presidis assensu uenit iniqua cohors,
<petr_riga. aur. evang. 2797>	Et quia uiuebant, fregerunt crura duorum;
<petr_riga. aur. evang. 2798>	Os iam defuncti non tetigere Iesu:
<petr_riga. aur. evang. 2799>	"Os non comminuent ex illo; " sed tamen illi
<petr_riga. aur. evang. 2800>	Tunc aperit dextrum militis hasta latus.
<petr_riga. aur. evang. 2801>	Dicitur hac hora patefacta superna fuisse
<petr_riga. aur. evang. 2802>	Ianua, costa Iesu qua patefacta fuit.
<petr_riga. aur. evang. 2803>	Costa forata fluit laticem cum sanguine; mundum
<petr_riga. aur. evang. 2804>	Immundum mundat fusus uterque liquor.
<petr_riga. aur. evang. 2805>	Longinus facto caligat uulnere; sanguis
<petr_riga. aur. evang. 2806>	Admotus fronti lumina reddit ei.
<petr_riga. aur. evang. 2807>	Cum sero fieret, Ioseph, decurio diues,
<petr_riga. aur. evang. 2808>	Ciuis de Ramatha, iustus, honestus, adest,
<petr_riga. aur. evang. 2809>	De quo conscriptum psalmum dixere "Beatus
<petr_riga. aur. evang. 2810>	Vir qui non abiit" queque sequuntur ibi.
<petr_riga. aur. evang. 2811>	Non hic consilio consensit plebis Hebree,
<petr_riga. aur. evang. 2812>	Nolens prauorum uerba maligna sequi.
<petr_riga. aur. evang. 2813>	Clam Christi seruus fuit hic; a preside corpus
<petr_riga. aur. evang. 2814>	Postulat ergo Iesu; precipit ille dari.
<petr_riga. aur. evang. 2815>	Prebet opem Nichodemus ei, qui tempore noctis
<petr_riga. aur. evang. 2816>	Venerat ad Christum corde tenendo fidem.
<petr_riga. aur. evang. 2817>	Attulit hic centum libras aloes; simul isti
<petr_riga. aur. evang. 2818>	De cruce deponunt membra beata Iesu.
<petr_riga. aur. evang. 2819>	Hi mundum corpus inuoluunt sindone munda
<petr_riga. aur. evang. 2820>	Inque petra tumulant qui petra nostra fuit.
<petr_riga. aur. evang. 2821>	Peccatrix mulier aderat pariterque Maria
<petr_riga. aur. evang. 2822>	Altera; suspirant, prospiciuntque locum;
<petr_riga. aur. evang. 2823>	Inde reuertentes unguenta parant, operantur
<petr_riga. aur. evang. 2824>	Ante diem Sabbati dum licet illud agi.
<petr_riga. aur. evang. 2825>	 Postque Parasceuen lux que sequitur Phariseos
<petr_riga. aur. evang. 2826>	Colligit et scribas; teque, Pilate, petunt,
<petr_riga. aur. evang. 2827>	Cui dicunt dixisse lesum quod morte subacta,
<petr_riga. aur. evang. 2828>	Post tres ad uitam surgeret ille dies.
<petr_riga. aur. evang. 2829>	Ergo iubet preses seruari septa sepulcri
<petr_riga. aur. evang. 2830>	Ne furentur eum surripiantque sui
<petr_riga. aur. evang. 2831>	Et dicant plebi: "Viuit de morte resurgens,"
<petr_riga. aur. evang. 2832>	Et primo peior ultimus error erit.
<petr_riga. aur. evang. 2833>	"Sicut scitis, " ait, "custodes ponite." Parent,
<petr_riga. aur. evang. 2834>	Custodesque parant instituuntque loco.

<petr_riga. aur. evang. tit.>	quomodo debet intelligi "uespere Sabbati"
<petr_riga. aur. evang. 2835>	Vespere, quod legitur pro ualde mane, ferentes
<petr_riga. aur. evang. 2836>	Vnguentum ueniunt ad loca sancta due.
<petr_riga. aur. evang. 2837>	Vespere caligo fit, seu lucescere dicit
<petr_riga. aur. evang. 2838>	Pro claro festo, mystica uerba loquens.
<petr_riga. aur. evang. 2839>	Est hucusque dies dictus precedere noctem,
<petr_riga. aur. evang. 2840>	Sed tunc mutatus temporis ordo fuit.
<petr_riga. aur. evang. 2841>	Nox qua surrexit Iesus est adiuncta diei
<petr_riga. aur. evang. 2842>	Quo se demonstrans fudit in orbe iubar.
<petr_riga. aur. evang. 2843>	Ante sequebatur nox iure diem quia lucem
<petr_riga. aur. evang. 2844>	Primus homo linquens, in tenebrosa ruit;
<petr_riga. aur. evang. 2845>	Nuncque dies noctem sequitur quia gloria Christi
<petr_riga. aur. evang. 2846>	Ad uitam uelut a morte reduxit eum.
<petr_riga. aur. evang. 2847>	Terra mouetur, adest descendens angelus, astat,
<petr_riga. aur. evang. 2848>	Accedit, lapidem uoluit ibique sedet,
<petr_riga. aur. evang. 2849>	Non egressuro pandens aditum sed ut eius
<petr_riga. aur. evang. 2850>	Egressum factum pandat opusque sacrum.
<petr_riga. aur. evang. 2851>	Angelicus fuit aspectus quasi fulguris horror
<petr_riga. aur. evang. 2852>	Horribilis; quasi nix candida uestis erat.
<petr_riga. aur. evang. 2853>	Blanditur candor niuis; est in fulgure terror;
<petr_riga. aur. evang. 2854>	Blandus erat iustis uultus atroxque reis.
<petr_riga. aur. evang. 2855>	Christus enim potuit clauso prodire sepulcro,
<petr_riga. aur. evang. 2856>	Quem mundo matris ianua clausa dedit.
<petr_riga. aur. evang. 2857>	Custodes tremuere metu pro fulgure uultus
<petr_riga. aur. evang. 2858>	Angelici; durus ecce fit iste malis.
<petr_riga. aur. evang. 2859>	Sic in feminea sonat angelus aure: "Timorem
<petr_riga. aur. evang. 2860>	Pellite uos; " blandus ecce fit ille bonis.
<petr_riga. aur. evang. 2861>	"Vos, quibus est licitum diuina uidere, sciatis
<petr_riga. aur. evang. 2862>	Surrexisse Iesum, qui crucifixus erat.
<petr_riga. aur. evang. 2863>	Surrexit, uiuit, non est hic," ut quasi dicat:
<petr_riga. aur. evang. 2864>	"Non est hic carne sed Deitate tamen."
<petr_riga. aur. evang. 2865>	"Dicite discipulis quod eos Iesus in Galileam
<petr_riga. aur. evang. 2866>	Preuenit, ut nere se manifestet eis."
<petr_riga. aur. evang. 2867>	His dictis abeunt, quibus occurrit Iesus, illis
<petr_riga. aur. evang. 2868>	Dixit, "Auete; " pedes he tenuere Iesu.
<petr_riga. aur. evang. 2869>	Quas Iesus alloquitur: "Nolite timere, sed ite,
<petr_riga. aur. evang. 2870>	Currite, narrate fratribus ista meis,
<petr_riga. aur. evang. 2871>	Vt surgant et eant, festinent in Galileam;
<petr_riga. aur. evang. 2872>	Declarabor eis et manifestus ero."
<petr_riga. aur. evang. 2873>	Post ueniunt quidam custodum, uisa patenter
<petr_riga. aur. evang. 2874>	Ceperunt scribis principibusque loqui.
<petr_riga. aur. evang. 2875>	Concilium cogunt et consilium; simul illos
<petr_riga. aur. evang. 2876>	Corrumpunt uerbis muneribusque datis
<petr_riga. aur. evang. 2877>	Vt dicant plebi: "Dum nos sopor aggrauat, adsunt
<petr_riga. aur. evang. 2878>	Discipuli, tollunt suscipiuntque Iesum."
<petr_riga. aur. evang. 2879>	Sumpto custodes peruertunt munere uerum.
<petr_riga. aur. evang. 2880>	Hoc apud Hebreos permanet usque modo.
<petr_riga. aur. evang. 2881>	Quinque fuit uicibus in sacra luce Redemptor
<petr_riga. aur. evang. 2882>	Notus, qui pro te uulnera quinque tulit;
<petr_riga. aur. evang. 2883>	Totque fuit uicibus aliis post ipse diebus
<petr_riga. aur. evang. 2884>	Cognitus, ut nobis pagina sacra refert.
<petr_riga. aur. evang. 2885>	Inque locum ueniunt ubi constituit Iesus illis
<petr_riga. aur. evang. 2886>	Discipuli; notum se facit esse decem,
<petr_riga. aur. evang. 2887>	Namque Thomas solus aberat; post otto diebus
<petr_riga. aur. evang. 2888>	Impletis monstrat uulnera quinque Thome.
<petr_riga. aur. evang. 2889>	Discipulos post alloquitur: "Michi cuncta potestas
<petr_riga. aur. evang. 2890>	Est data, terrigenas celicolasque regens."
<petr_riga. aur. evang. 2891>	Hoc de carne sua dicit, non de Deitate,
<petr_riga. aur. evang. 2892>	Qui Patri consors consimilisque manet.
<petr_riga. aur. evang. 2893>	"Ergo precipio uobis, gentes ut in omnes
<petr_riga. aur. evang. 2894>	Eloquiis uestris hec mea uerba pluant,
<petr_riga. aur. evang. 2895>	Vt baptizetur in nomine Patris et eius
<petr_riga. aur. evang. 2896>	Prolis et amborum Pneumatis omnis homo;
<petr_riga. aur. evang. 2897>	Doctrineque mee doceatis iussa; manebo
<petr_riga. aur. evang. 2898>	Vobiscum donec uita sit ista manens."
<petr_riga. aur. evang. 2899>	Hic loquitur de fine Iesus, libroque Matheus
<petr_riga. aur. evang. 2900>	Dat finem, Petrus finit et ipse suum.