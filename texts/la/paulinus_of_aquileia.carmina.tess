<paulin_aquil. carm. 1.1>	Te, pater omnipotens, mundum qui luce gubernas,
<paulin_aquil. carm. 1.2>	Et te, nate dei, caeli qui sidera torques,
<paulin_aquil. carm. 1.3>	Teque, sacer flamen, rerum moderator et auctor,
<paulin_aquil. carm. 1.4>	Aeternum trinumque deum ueneranter et unum
<paulin_aquil. carm. 1.5>	Confiteor labiis, pleno sed pectore credo.
<paulin_aquil. carm. 1.6>	In te credo patrem, cum quo deus unica proles
<paulin_aquil. carm. 1.7>	Regnat, et omnipotens cum quo deus aureus ignis.
<paulin_aquil. carm. 1.8>	Non tres ergo deos, absit, sed sanctius unum
<paulin_aquil. carm. 1.9>	Corde deum credo, labiis non cesso fateri,
<paulin_aquil. carm. 1.10>	Qui semper summus, perfectus semper et altus,
<paulin_aquil. carm. 1.11>	Solus et ipse potens, trinus persistit et unus.
<paulin_aquil. carm. 1.12>	Personas numero distinguo denique trino,
<paulin_aquil. carm. 1.13>	Naturam nullo patior diuidere pacto.
<paulin_aquil. carm. 1.14>	In deitate quidem simplex essentia constat,
<paulin_aquil. carm. 1.15>	In trinitate manet sed subsistentia triplex.
<paulin_aquil. carm. 1.16>	Non hunc esse patrem subolem quam credo tonantem,
<paulin_aquil. carm. 1.17>	Sed hoc esse patrem summum quod germen adoro.
<paulin_aquil. carm. 1.18>	Et non qui genitor genitusque est, spiritus hic est;
<paulin_aquil. carm. 1.19>	Sed hoc quod genitor genitusque spiritus hoc est.
<paulin_aquil. carm. 1.20>	Virgine de sacra, sancto de flamine natum
<paulin_aquil. carm. 1.21>	Credo dei, genitum: lingua decanto fideli,
<paulin_aquil. carm. 1.22>	Tempore sub certo tempus qui condidit omne,
<paulin_aquil. carm. 1.23>	Lucida rorigeri caeli qui temperat astra,
<paulin_aquil. carm. 1.24>	Qui pontum terramque, polum, qui maxima mundi
<paulin_aquil. carm. 1.25>	Clymata quadrifidi, montes collesque creauit,
<paulin_aquil. carm. 1.26>	Aetheris atque humi cludit qui limina pugno,
<paulin_aquil. carm. 1.27>	Articulis trinis uastis cum finibus orbem
<paulin_aquil. carm. 1.28>	Praelibrat et latum palmo metitur Olympum,
<paulin_aquil. carm. 1.29>	Secula praecedit, fecit quia secula cuncta.
<paulin_aquil. carm. 1.30>	Hunc pater omnipotens tinctum Iordanis in unda,
<paulin_aquil. carm. 1.31>	Protinus ex alto sanctus cum spiritus albae
<paulin_aquil. carm. 1.32>	Caelitus in specie descendit namque columbae,
<paulin_aquil. carm. 1.33>	Baptista sibimet magno famulante Iohanne,
<paulin_aquil. carm. 1.34>	Dilectum propriumque, pium dulcemque tonantem
<paulin_aquil. carm. 1.35>	Esse suum genitum sancto discreuit ab ore.
<paulin_aquil. carm. 1.36>	Splendida florigeram nubes cum cingeret alpem,
<paulin_aquil. carm. 1.37>	Esset et in summa secreti montis in arce,
<paulin_aquil. carm. 1.38>	Discipulis cum namque tribus famulisque duobus
<paulin_aquil. carm. 1.39>	Unicus altithroni caelorum gloria Iesus,
<paulin_aquil. carm. 1.40>	Vt solis radius facies plus pulchra refulget,
<paulin_aquil. carm. 1.41>	Candor ut alba niuis uestis radiabat, et ecce
<paulin_aquil. carm. 1.42>	Intonuit uox alta dei de nube serena,
<paulin_aquil. carm. 1.43>	Aera per uacuum, teneras transfusa per auras.
<paulin_aquil. carm. 1.44>	Talia mellifluis depromit gaudia dictis:
<paulin_aquil. carm. 1.45>	"Hic meus est", inquit, "dilectus filius unus,
<paulin_aquil. carm. 1.46>	Hunc audite". Datum hoc est mirabile signum,
<paulin_aquil. carm. 1.47>	Quod deus atque homo Christus sit uerus et altus.
<paulin_aquil. carm. 1.48>	Filius ille dei sancta de uirgine natus
<paulin_aquil. carm. 1.49>	Arguitur hinc: forte Petrus hac uoce docetur
<paulin_aquil. carm. 1.50>	Non homines aequare deo, dominoque clyentos.
<paulin_aquil. carm. 1.51>	Haec est uera fides, frangit quae colla celydri,
<paulin_aquil. carm. 1.52>	Haec mundum uincit, peccati crimina tollit;
<paulin_aquil. carm. 1.53>	Hac Petrus in claui caelorum limina pandit,
<paulin_aquil. carm. 1.54>	Aurea ruriculas reserans ad regna phalanges
<paulin_aquil. carm. 1.55>	Mittit, et his niueae depromit gaudia uitae.
<paulin_aquil. carm. 1.56>	Agniculos albo teneros cum uellere natos
<paulin_aquil. carm. 1.57>	Lactea per centum suspensos ubera matrum
<paulin_aquil. carm. 1.58>	Ad campos, Iordane, tuos cinctosque rosetis
<paulin_aquil. carm. 1.59>	Gramineas segetes propter myrteta uirentes,
<paulin_aquil. carm. 1.60>	Lilia mixta rosis, florentia pascua Petrus
<paulin_aquil. carm. 1.61>	Carpere mille mouit ruminanti fauce bidentes.
<paulin_aquil. carm. 1.62>	Illic picta rubent croceo de flore uirecta,
<paulin_aquil. carm. 1.63>	Candidulo rident pulchre de germine cincta,
<paulin_aquil. carm. 1.64>	Frigore quae numquam radio nec solis arescunt,
<paulin_aquil. carm. 1.65>	Marcescunt numquam gelidis infecta pruinis.
<paulin_aquil. carm. 1.66>	Nec pluuiis perfusa quidem madefacta tabescunt
<paulin_aquil. carm. 1.67>	Sed semper, paradise, tuos redolentia flagrant
<paulin_aquil. carm. 1.68>	Messis aromaticae permixto chrismate odores.
<paulin_aquil. carm. 1.69>	Virgultum foliis gemmato robore produnt,
<paulin_aquil. carm. 1.70>	Quod numquam foliis uiduatum turpe uilescit,
<paulin_aquil. carm. 1.71>	Punica mixta simul foliis sed poma retentat,
<paulin_aquil. carm. 1.72>	Quae semper liquidos sudant de cortice sucos,
<paulin_aquil. carm. 1.73>	Transfundunt dulces mandentis in ore sapores.
<paulin_aquil. carm. 1.74>	Ad fontem, salientis aquae qui uiua fluenta
<paulin_aquil. carm. 1.75>	Influit et rores uno de gurgite fusos
<paulin_aquil. carm. 1.76>	Diuisos spargit pariles per quattuor amnes,
<paulin_aquil. carm. 1.77>	Albentes perducit oues, hinc pocula cogit
<paulin_aquil. carm. 1.78>	Sumere, quo numquam spumanti fauce balantes
<paulin_aquil. carm. 1.79>	Alterius fontis sitientes flumina poscant.
<paulin_aquil. carm. 1.80>	Percelli praui fautores dogmatis omnes
<paulin_aquil. carm. 1.81>	Censeo falsiloquos geminato anathemate Pauli,
<paulin_aquil. carm. 1.82>	Doctoris mundi, Galatas quo forte rebelles
<paulin_aquil. carm. 1.83>	Terruit. Aut etiam croceo succinctus amictu
<paulin_aquil. carm. 1.84>	Angelus altiuagas quisquis iaculatus in auras
<paulin_aquil. carm. 1.85>	Grandisono referens aliter sermone profatur,
<paulin_aquil. carm. 1.86>	Quam Gabrihel regis praedixit nuntius alti,
<paulin_aquil. carm. 1.87>	Quam docuit Petrus, Pauli quam scribit arundo,
<paulin_aquil. carm. 1.88>	Quattuor et proceres parili quam uoce fatentur,
<paulin_aquil. carm. 1.89>	Huius erit biplici feriendus fulminis ictu.
<paulin_aquil. carm. 1.90>	Principium, caput omne mali, nefas omne, Cerintus
<paulin_aquil. carm. 1.91>	Vltricibus fomis flammis infertur obustus.
<paulin_aquil. carm. 1.92>	Infelix Ebyon huic non dispar in omni
<paulin_aquil. carm. 1.93>	Impietate iacet socius sub uulnere poenae.
<paulin_aquil. carm. 1.94>	Arrius in foueam, fodiit quam perfidus ipse,
<paulin_aquil. carm. 1.95>	Corruit, aeterna damnatus nocte tabescit.
<paulin_aquil. carm. 1.96>	Eunomius laqueo sese suspendit in alto,
<paulin_aquil. carm. 1.97>	Per medium crepuit, picei petit ima profundi.
<paulin_aquil. carm. 1.98>	Perfidiae iaculo propria se perculit ulna
<paulin_aquil. carm. 1.99>	Nestorius demens, Stigias descendit ad umbras.
<paulin_aquil. carm. 1.100>	Canceris ut pestis Macedonia dogmata serpent,
<paulin_aquil. carm. 1.101>	Pro quibus ambusta Macedonius ardet in olla.
<paulin_aquil. carm. 1.102>	Eutices infelix, ex omni parte nefandus,
<paulin_aquil. carm. 1.103>	Trita uenena bibit, sibimet quae miscuit ipse.
<paulin_aquil. carm. 1.104>	Pestifer ille Manis, totum quem possidet error,
<paulin_aquil. carm. 1.105>	Sulphureae fumus constat sine fine gehennae.
<paulin_aquil. carm. 1.106>	Haud secus horrisono spurcoque Sabellius ore
<paulin_aquil. carm. 1.107>	Blasphemus igniuoma Cociti gemet ustus ab unda.
<paulin_aquil. carm. 1.108>	Hos etenim cunctosque simul qui numinis alti
<paulin_aquil. carm. 1.109>	Obsistunt sacris confuso pectore iussis,
<paulin_aquil. carm. 1.110>	Qui regem Sabaoth fallaci fauce lacessunt
<paulin_aquil. carm. 1.111>	Et dominum Christum natum de uirgine sacra,
<paulin_aquil. carm. 1.112>	Flamine de sancto, regemque hominemque deumque
<paulin_aquil. carm. 1.113>	Corde negant prauo labiis spumantibus acti,
<paulin_aquil. carm. 1.114>	Inpugnare student, casso sudore latrantes,
<paulin_aquil. carm. 1.115>	De gremio auelli, sancto de corpore matris
<paulin_aquil. carm. 1.116>	Ecclesiae abscidi cultro decerno fidei,
<paulin_aquil. carm. 1.117>	Quam Petrus Paulusque docent, quam concinit orbis,
<paulin_aquil. carm. 1.118>	Quamque satis prisci clare cecinere prophetae.
<paulin_aquil. carm. 1.119>	Catholicos sanctosque uiros patresque beatos
<paulin_aquil. carm. 1.120>	Trecentos octoque decem cunctosque perennis
<paulin_aquil. carm. 1.121>	Iudicis aequisonae cultores nempe fidei
<paulin_aquil. carm. 1.122>	Amplector placidis strictim feliciter ulnis.
<paulin_aquil. carm. 1.123>	Nullus ab his terror, nullus me perfidus ultor
<paulin_aquil. carm. 1.124>	Sanguiuomo abscidi mucrone secante ualebit,
<paulin_aquil. carm. 1.125>	Quorum nulla meo poterit de pectore famam
<paulin_aquil. carm. 1.126>	Auferre obliuio pactoque abolerier ullo.
<paulin_aquil. carm. 1.127>	Non iam sub tabulis dura de rupe recisis
<paulin_aquil. carm. 1.128>	Scalpelli rimis sulcatis cuspide sculpam,
<paulin_aquil. carm. 1.129>	Nec pingam nigris calamo de roribus hausto,
<paulin_aquil. carm. 1.130>	Sed potius scribam cordis sub pixide lento
<paulin_aquil. carm. 1.131>	Instillante poli rutilo de culmine fonte
<paulin_aquil. carm. 1.132>	Infuso stilo, post me monumenta relinquo
<paulin_aquil. carm. 1.133>	Venturis descripta, libens non parco referre
<paulin_aquil. carm. 1.134>	Carmine succincto lata sed mentis hauena,
<paulin_aquil. carm. 1.135>	Praecepto findente duas dulcedinis undas
<paulin_aquil. carm. 1.136>	Amplectens, dominus sancto quas protulit ore.
<paulin_aquil. carm. 1.137>	Primam libo deo, collegae reddo secundam
<paulin_aquil. carm. 1.138>	Pectore de puro caritatis uictus amore.
<paulin_aquil. carm. 1.139>	In iubilo uultuque alacri sub mente iocunda
<paulin_aquil. carm. 1.140>	Semper et almisonas sincero famine grates,
<paulin_aquil. carm. 1.141>	Summe tibi genitor, referam deus alta potestas,
<paulin_aquil. carm. 1.142>	Et tibi, nate dei, lati spes unica mundi,
<paulin_aquil. carm. 1.143>	Spiritus alme, tibi, metuende, tremenda maiestas,
<paulin_aquil. carm. 1.144>	Fons caritatis, amor dulcis super omnia mella,
<paulin_aquil. carm. 1.145>	Lux et origo boni, casti spirator amoris,
<paulin_aquil. carm. 1.146>	Qui quo uadis et unde uenis nesciris, et orbem
<paulin_aquil. carm. 1.147>	Terrarum reples et ubiuis perpete spiras.
<paulin_aquil. carm. 1.148>	Auditur uox ecce tua, clamore silenti
<paulin_aquil. carm. 1.149>	Cordis in aure sonat, nullo quatiente fragore.
<paulin_aquil. carm. 1.150>	Sit patri, genitoque deo sit gloria summo,
<paulin_aquil. carm. 1.151>	Spiritui per cuncta deo sit secula sancto.

<paulin_aquil. carm. 2a.1>	Hausimus altifluo perfusas rore saliuas
<paulin_aquil. carm. 2a.2>	Ore fluenta tuo labio stillante iocundo,
<paulin_aquil. carm. 2a.3>	Quae maduere meas multa dulcedine fibras,
<paulin_aquil. carm. 2a.4>	Fonte quasi flauo liquantia mella redundant.
<paulin_aquil. carm. 2a.5>	Zacharias frater, domini uenerande sacerdos,
<paulin_aquil. carm. 2a.6>	Accola Brittaniae, Latii telluris alumne,
<paulin_aquil. carm. 2a.7>	Hibernique decus mundi, gratissima salpix,
<paulin_aquil. carm. 2a.8>	Vndisoni oceani famosus litoris hospes,
<paulin_aquil. carm. 2a.9>	Ventilabrum ecclesiae, ruralis pala uicissim
<paulin_aquil. carm. 2a.10>	Ventiuagas paleas a fuluis cernis aristis.
<paulin_aquil. carm. 2a.11>	Mittis ad astra poli splendentis farrea grana,
<paulin_aquil. carm. 2a.12>	Flammigeras stipulas Vulcani mergis ad ollas.
<paulin_aquil. carm. 2a.13>	Tantas ergo tibi sincero corde salutes
<paulin_aquil. carm. 2a.14>	Mandamus calami stricto ludente mucrone,
<paulin_aquil. carm. 2a.15>	Quantos mater humus uiridanti gramine flores
<paulin_aquil. carm. 2a.16>	Prorumpit teneros uernali roscida foetu,
<paulin_aquil. carm. 2a.17>	Quantas tellus habet rosulas sub stirpe roseti
<paulin_aquil. carm. 2a.18>	Seu quantae croceae pallescunt flore uiolae
<paulin_aquil. carm. 2a.19>	Purpureaeque rubent quantae per litora conchae
<paulin_aquil. carm. 2a.20>	Aut bibulas Libicus profundit pontus arenas.
<paulin_aquil. carm. 2a.21>	Cum patris altitroni pretiosi sanguinis ostrum
<paulin_aquil. carm. 2a.22>	Aeternae prolis sacrata libas in ara,
<paulin_aquil. carm. 2a.23>	Agni, qui tollit probrosa crimina mundi,
<paulin_aquil. carm. 2a.24>	Viuificas puro mactas in pectore carnes,
<paulin_aquil. carm. 2a.25>	Ante dei uultus feruentis munera uoti
<paulin_aquil. carm. 2a.26>	Salsifluo faciem lacrimando gurgite ponis,
<paulin_aquil. carm. 2a.27>	Pro me posce deum, tremendi iudicis alta
<paulin_aquil. carm. 2a.28>	Limina mellisono cordatim murmure pulsa,
<paulin_aquil. carm. 2a.29>	Quatenus ille meas dignetur demere noxas
<paulin_aquil. carm. 2a.30>	Et iubeat caeli sancto me scribere libro.

<paulin_aquil. carm. 2b.1>	Filius ille dei, caeli quem summus ab arce
<paulin_aquil. carm. 2b.2>	Uoce pater clara testatur: "Filius" inquid,
<paulin_aquil. carm. 2b.3>	"Ecce meus hic est, mando, carissimus, ipsum
<paulin_aquil. carm. 2b.4>	Audite et illi deuotas sternite mentes."
<paulin_aquil. carm. 2b.5>	Dixerat ista pater, quando Iordanis in unda
<paulin_aquil. carm. 2b.6>	Auctor erat uitae, testis baptista Iohannis.
<paulin_aquil. carm. 2b.7>	Dixerat et, quando praecelso in uertice montis
<paulin_aquil. carm. 2b.8>	Fulgebat super omne decus, radiabat amictu;
<paulin_aquil. carm. 2b.9>	Testis erat Petrus fidus Iacobque Iohannis.
<paulin_aquil. carm. 2b.10>	Ipse pius, princeps mitis, gratissime clemens
<paulin_aquil. carm. 2b.11>	Te saluet seruetque, regat, sine fine gubernet,
<paulin_aquil. carm. 2b.12>	Ad caeli mittat splendentis lucida regna.
<paulin_aquil. carm. 2b.13>	Tantas namque fero summissa mente salutes,
<paulin_aquil. carm. 2b.14>	Quantas alta poli stillabunt sidera flammas,
<paulin_aquil. carm. 2b.15>	Quantas tellus habet sub caeli cardine glebas
<paulin_aquil. carm. 2b.16>	Fluctiuagasque uomit quantas nam pontus harenas.

<paulin_aquil. carm. 3.1.1>	Mecum Timaui saxa nouem flumina
<paulin_aquil. carm. 3.1.2>	Flete per nouem fontes redundantia,
<paulin_aquil. carm. 3.1.3>	Quae salsa gluttit unda ponti Ionici,
<paulin_aquil. carm. 3.1.4>	Istris Sausque, Tissa, Culpa, Marua,
<paulin_aquil. carm. 3.1.5>	Natissa, Corca, gurgites Isoncii.
<paulin_aquil. carm. 3.2.1>	Hericum mihi dulce nomen plangite,
<paulin_aquil. carm. 3.2.2>	Sirmium, Pola, tellus Aquileiae,
<paulin_aquil. carm. 3.2.3>	Iulii Forus, Cormonis ruralia,
<paulin_aquil. carm. 3.2.4>	Rupes Osopi, iuga Cenetensium,
<paulin_aquil. carm. 3.2.5>	Astensis humus ploret et Albenganus.
<paulin_aquil. carm. 3.3.1>	Nec tu cessare, de cuius confinio
<paulin_aquil. carm. 3.3.2>	Est oriundus, urbs diues Argentea,
<paulin_aquil. carm. 3.3.3>	Lugere multo grauique cum gemitu.
<paulin_aquil. carm. 3.3.4>	Ciuem famosum perdidisti nobili
<paulin_aquil. carm. 3.3.5>	Germine natum claroque de sanguine.
<paulin_aquil. carm. 3.4.1>	Barbara lingua Stratiburgus diceris.
<paulin_aquil. carm. 3.4.2>	Olim quod nomen amisisti celebre,
<paulin_aquil. carm. 3.4.3>	Hoc ego tibi reddidi mellisonum
<paulin_aquil. carm. 3.4.4>	Amici dulcis ob amorem, qui fuit
<paulin_aquil. carm. 3.4.5>	Lacte nutritus iuxta flumen Quirnea.
<paulin_aquil. carm. 3.5.1>	Ecclesiarum largus in donariis,
<paulin_aquil. carm. 3.5.2>	Pauperum pater, miseris subsidium,
<paulin_aquil. carm. 3.5.3>	Hic uiduarum summa consolatio
<paulin_aquil. carm. 3.5.4>	Erat. Quam mitis, carus sacerdotibus,
<paulin_aquil. carm. 3.5.5>	Potens in armis, subtilis ingenio.
<paulin_aquil. carm. 3.6.1>	Barbaras gentes domuit seuissimas,
<paulin_aquil. carm. 3.6.2>	Cingit quas Drauua, recludit Danubius,
<paulin_aquil. carm. 3.6.3>	Celant quas iunco paludes Meotides,
<paulin_aquil. carm. 3.6.4>	Ponti coartat quas unda salsiflui,
<paulin_aquil. carm. 3.6.5>	Dalmaciarum quibus obstat terminus.
<paulin_aquil. carm. 3.7.1>	Turris Stratonis, limitis principium,
<paulin_aquil. carm. 3.7.2>	Scithie metas, Tracie qui cardinem
<paulin_aquil. carm. 3.7.3>	A se sequestrat utraque confinia
<paulin_aquil. carm. 3.7.4>	Hec Austro reddit, hec refundit Boreae,
<paulin_aquil. carm. 3.7.5>	Tendit ad portas quae dicuntur Caspiae.
<paulin_aquil. carm. 3.8.1>	Libica litus, quo redundant maria,
<paulin_aquil. carm. 3.8.2>	Mons inimice Laurentus qui diceris,
<paulin_aquil. carm. 3.8.3>	Uos super umquam imber, ros nec pluuia
<paulin_aquil. carm. 3.8.4>	Descendant, flores nec tellus purpureos
<paulin_aquil. carm. 3.8.5>	Germinet, humus nec fructus triticeos.
<paulin_aquil. carm. 3.9.1>	Vlmus nec uitem gemmato cum pampino
<paulin_aquil. carm. 3.9.2>	Sustentet, uuas nec in ramis pendeat,
<paulin_aquil. carm. 3.9.3>	Frondeat ficus sicco semper stipite,
<paulin_aquil. carm. 3.9.4>	Ferat nec rubus mala granis Punica,
<paulin_aquil. carm. 3.9.5>	Promat irsutus nec globus castaneas
<paulin_aquil. carm. 3.10.1>	Vbi cecidit uir fortis in proelio
<paulin_aquil. carm. 3.10.2>	Clipeo fracto, cruentata romphea.
<paulin_aquil. carm. 3.10.3>	Lanceae summo retunso nam iaculo
<paulin_aquil. carm. 3.10.4>	Sagittis fossum fundis saxa fortia
<paulin_aquil. carm. 3.10.5>	Corpus iniecta contriuisse dicitur.
<paulin_aquil. carm. 3.11.1>	Heu, quam durum quamque triste nuntium
<paulin_aquil. carm. 3.11.2>	Illa sub die deflenda percrepuit.
<paulin_aquil. carm. 3.11.3>	Nam clamor ante orrendus per plateas
<paulin_aquil. carm. 3.11.4>	Lacrimis dignus sonuit quam tristia
<paulin_aquil. carm. 3.11.5>	Eius per uerba mors esset exposita.
<paulin_aquil. carm. 3.12.1>	Matres, mariti, pueri, iuuencule,
<paulin_aquil. carm. 3.12.2>	Domini, serui, sexus omnis, tenera
<paulin_aquil. carm. 3.12.3>	Aetas perualde, sacerdotum inclita
<paulin_aquil. carm. 3.12.4>	Caterua, pugnis sauciata pectora,
<paulin_aquil. carm. 3.12.5>	Crinibus uulsis, ululabant pariter.
<paulin_aquil. carm. 3.13.1>	Deus aeterne, limi qui de puluere
<paulin_aquil. carm. 3.13.2>	Plasmasti tuam primos ad imaginem
<paulin_aquil. carm. 3.13.3>	Parentes nostros, per quos omnes morimur,
<paulin_aquil. carm. 3.13.4>	Misisti tuum sed dilectum filium,
<paulin_aquil. carm. 3.13.5>	Uiuimus omnes per quem mirabiliter,
<paulin_aquil. carm. 3.14.1>	Sanguine cuius redempti purpureo
<paulin_aquil. carm. 3.14.2>	Sumus, sacrata cuius carne pascimur,
<paulin_aquil. carm. 3.14.3>	Herico tuo seruulo melliflua
<paulin_aquil. carm. 3.14.4>	Concede, quaeso, paradisi gaudia
<paulin_aquil. carm. 3.14.5>	Et nunc et ultra per inmensa secula.

<paulin_aquil. carm. 4.1.1>	Fuit domini dilectus languens a Bethania
<paulin_aquil. carm. 4.1.2>	Lazarus beatus sacris olim cum sororibus,
<paulin_aquil. carm. 4.1.3>	Quas Iesus aeternus amor diligebat plurimum,
<paulin_aquil. carm. 4.1.4>	Martham simul et Mariam felices per secula.
<paulin_aquil. carm. 4.2.1>	Haec Maria fuit illa domini gratissima,
<paulin_aquil. carm. 4.2.2>	Quae unguenti pretiosi rore mixto balsami
<paulin_aquil. carm. 4.2.3>	Ante diem festum paschae libram nardi pistici
<paulin_aquil. carm. 4.2.4>	Fracto fudit alabastro, corpus unxit domini.
<paulin_aquil. carm. 4.3.1>	Dabat dulcia per sacros pedes strictim basia,
<paulin_aquil. carm. 4.3.2>	Non cessabat lacrimarum resolutis crinibus
<paulin_aquil. carm. 4.3.3>	Undas tergere; sacratis domini de labiis
<paulin_aquil. carm. 4.3.4>	Audiebat uerbum; domus flagrabat odoribus.
<paulin_aquil. carm. 4.4.1>	Fractum signat alabastrum Iesu corpus mystice,
<paulin_aquil. carm. 4.4.2>	Quod in crucis est altare passionis tempore,
<paulin_aquil. carm. 4.4.3>	Fossum clauis et apertum per scissuram lanceae,
<paulin_aquil. carm. 4.4.4>	De quo sanguis redundauit, unda fluxit laticis.
<paulin_aquil. carm. 4.5.1>	Hoc de fonte pietatis odor flagrantissimus
<paulin_aquil. carm. 4.5.2>	Emanauit, quo repletus mundus illum caruit
<paulin_aquil. carm. 4.5.3>	Sordidum foetorem, dudum, pro dolor, heu miseri
<paulin_aquil. carm. 4.5.4>	Quem tulerunt protoplasti serpentis de gutture.
<paulin_aquil. carm. 4.6.1>	Hoc de fonte mundus omnis ablutus a crimine
<paulin_aquil. carm. 4.6.2>	Pretiosi modo spirat odoris flagrantiam,
<paulin_aquil. carm. 4.6.3>	Candidis indutus stolis scissa perizomata
<paulin_aquil. carm. 4.6.4>	Est exutus peccatorum contexta de foliis.
<paulin_aquil. carm. 4.7.1>	Est Maria baptizata hoc in fonte, credula
<paulin_aquil. carm. 4.7.2>	Est et Martha, quarum frater infirmatur Lazarus
<paulin_aquil. carm. 4.7.3>	Mortis atque uitae stabat summo in confinio,
<paulin_aquil. carm. 4.7.4>	Pro quo nuncium sorores triste ferunt domino:
<paulin_aquil. carm. 4.8.1>	"Ecce, domine, quem amas, infirmatur Lazarus,
<paulin_aquil. carm. 4.8.2>	Iam decumbit resolutis membris languens miseris.
<paulin_aquil. carm. 4.8.3>	Nisi ueneris et aegrum inuisere iubeas,
<paulin_aquil. carm. 4.8.4>	Desolatas, heu, relinquit germanas et obiit."
<paulin_aquil. carm. 4.9.1>	"Non ad mortem nunc est" inquid Iesus "haec infirmitas,
<paulin_aquil. carm. 4.9.2>	Sed ad gloriam est dei." Retulit discipulis:
<paulin_aquil. carm. 4.9.3>	"Lazarus amicus noster dormit. Vadam protinus
<paulin_aquil. carm. 4.9.4>	Ut a somno uigilanter illum cito suscitem."
<paulin_aquil. carm. 4.10.1>	"Domine, si dormit" aiunt confestim discipuli
<paulin_aquil. carm. 4.10.2>	"Saluus erit", aestimantes, quod de somno diceret.
<paulin_aquil. carm. 4.10.3>	Ille uero de sopore mortis causam protulit
<paulin_aquil. carm. 4.10.4>	More dei, quia cuncta uiuunt illi perpetim.
<paulin_aquil. carm. 4.11.1>	Manifeste post hoc dixit: "Lazarus est mortuus,
<paulin_aquil. carm. 4.11.2>	Reuertamur in Iudaeam." Quo contra discipuli:
<paulin_aquil. carm. 4.11.3>	"Num querebant te Iudei nuper interficere
<paulin_aquil. carm. 4.11.4>	Nunc illuc quo pacto dicis reuertamur iterum"?
<paulin_aquil. carm. 4.12.1>	"Non offendit" dixit Iesus "per diem qui graditur,
<paulin_aquil. carm. 4.12.2>	Sed qui noctis tetra carpit, impingit per tenebras."
<paulin_aquil. carm. 4.12.3>	Dixit Didimus, cui fixum Thomas nomen resonat:
<paulin_aquil. carm. 4.12.4>	"Nos eamus et cum eo moriamur pariter."
<paulin_aquil. carm. 4.13.1>	Venit ergo tunc in loco Iesus, mundi gloria,
<paulin_aquil. carm. 4.13.2>	Ubi Martha iam defuncto fratre currit obuiam.
<paulin_aquil. carm. 4.13.3>	Mox prostrata super terram pedes tenet domini,
<paulin_aquil. carm. 4.13.4>	Adorauit et in uoce dixit lacrimabili:
<paulin_aquil. carm. 4.14.1>	"Hic si, domine, fuisses, meus frater mortuus
<paulin_aquil. carm. 4.14.2>	Non fuisset. Sed hoc scio quia, quod poposceris,
<paulin_aquil. carm. 4.14.3>	Dabit tibi deus." Ait Iesus: "Martha, Lazarus
<paulin_aquil. carm. 4.14.4>	Surget. Credere si possis, uides dei gloriam."
<paulin_aquil. carm. 4.15.1>	"Scio, domine, resurget in die nouissima."
<paulin_aquil. carm. 4.15.2>	"Ego sum" respondit Christus "uitae resurrectio.
<paulin_aquil. carm. 4.15.3>	In me si quis credit, uiuit, etiam si mortuus
<paulin_aquil. carm. 4.15.4>	Fuerit. Credis hoc, Martha"? "Credo" dixit "domine.
<paulin_aquil. carm. 4.16.1>	Tu es unicus aeterni genitoris filius.
<paulin_aquil. carm. 4.16.2>	Si tu presens hic fuisses, meus frater uiueret."
<paulin_aquil. carm. 4.16.3>	O quam bene, Martha, credis, recta fide loqueris.
<paulin_aquil. carm. 4.16.4>	Vbi uita presens adest, mors abesse creditur.
<paulin_aquil. carm. 4.17.1>	His in domini benignis consolata labiis,
<paulin_aquil. carm. 4.17.2>	Cursim pergens et Mariam uocauit silentio:
<paulin_aquil. carm. 4.17.3>	"Ecce noster adest bonus magister et uocat te."
<paulin_aquil. carm. 4.17.4>	Mox exiliens audito Iesu sancto nomine,
<paulin_aquil. carm. 4.18.1>	Currens anxia peruenit, erat ubi dominus,
<paulin_aquil. carm. 4.18.2>	Crinibus auulsis sparsim, soluta caesarie,
<paulin_aquil. carm. 4.18.3>	Pectus pugnis sauciatum, lacrimarum riuolis
<paulin_aquil. carm. 4.18.4>	Teneris infectis genis, madefacta facie.
<paulin_aquil. carm. 4.19.1>	Nam qui solet se suffundi rubor uenustissimus
<paulin_aquil. carm. 4.19.2>	Mixtus roseo candore, simulatus liliis,
<paulin_aquil. carm. 4.19.3>	In pallore mox conuersus lusit pulchritudini.
<paulin_aquil. carm. 4.19.4>	Iam singultu quatiente uox stridebat gracilis.
<paulin_aquil. carm. 4.20.1>	Mox amplexos incuruata Christi pedes strinxerat.
<paulin_aquil. carm. 4.20.2>	"Heu me, domine, si presens adfuisses, Lazarus
<paulin_aquil. carm. 4.20.3>	Non fuisset delicatus meus frater mortuus."
<paulin_aquil. carm. 4.20.4>	Flebant Martha et Maria, cunctus flebat populus.
<paulin_aquil. carm. 4.21.1>	Quod ut Martham uidit flere ac Mariam dominus,
<paulin_aquil. carm. 4.21.2>	Tactus cordis est dolore, benigna clementia
<paulin_aquil. carm. 4.21.3>	Semet ipsum mox turbauit, fremuit in spiritu,
<paulin_aquil. carm. 4.21.4>	Lacrimatus est et ipse totus dulcis dominus.
<paulin_aquil. carm. 4.22.1>	Nostra tamen miseratus fleuit de substantia
<paulin_aquil. carm. 4.22.2>	Quam suscepit, pietatis exigente uiscere.
<paulin_aquil. carm. 4.22.3>	In quo deus erat uerus, flere nunquam potuit
<paulin_aquil. carm. 4.22.4>	Nec turbari potest illa dealis essentia.
<paulin_aquil. carm. 4.23.1>	"Vbi posuistis eum" Iesus inquit "dicite."
<paulin_aquil. carm. 4.23.2>	"Veni, domine, nunc uide." Fleuit rursus dominus,
<paulin_aquil. carm. 4.23.3>	Flebant nimirum Iudei dicentes ad inuicem:
<paulin_aquil. carm. 4.23.4>	"O quam tenere uiuentem diligebat Lazarum."
<paulin_aquil. carm. 4.24.1>	"Patefacite speluncam, remouete lapidem."
<paulin_aquil. carm. 4.24.2>	"Heu me, domine, iam fetet reliquatis carnibus.
<paulin_aquil. carm. 4.24.3>	Quarto radio iam solis effugatis tenebris,
<paulin_aquil. carm. 4.24.4>	Lux in orbe radiauit, ex quo iacet mortuus.
<paulin_aquil. carm. 4.25.1>	Tunc ad caelos eleuatis uenerandis oculis
<paulin_aquil. carm. 4.25.2>	His aeternum coepit patrem Iesus sacris precibus
<paulin_aquil. carm. 4.25.3>	Exorare: "Pater, tibi summas ago gratias,
<paulin_aquil. carm. 4.25.4>	Quia semper me exaudis. Scio quia audis me.
<paulin_aquil. carm. 4.26.1>	Sed hoc dico propter turbam circumstantem populi,
<paulin_aquil. carm. 4.26.2>	Ut me credat a te missum de supernis sedibus."
<paulin_aquil. carm. 4.26.3>	Haec dicens et ad sepulchrum conuersus cum lacrimis
<paulin_aquil. carm. 4.26.4>	Uoce magna exclamauit: "Veni foras, Lazare.",
<paulin_aquil. carm. 4.27.1>	Mox exiliens ligatus manus, pedes institis
<paulin_aquil. carm. 4.27.2>	Strictim, facie obpanso tecta de sudario.
<paulin_aquil. carm. 4.27.3>	"Hunc resoluite, sinite iam abire liberum!"
<paulin_aquil. carm. 4.27.4>	Dixit dominus, qui uiuum reduxit ab inferis.
<paulin_aquil. carm. 4.28.1>	Quam feliciter, Maria, uestrae, Martha, lacrimae
<paulin_aquil. carm. 4.28.2>	Sunt in gaudium conuersae mille modis melius
<paulin_aquil. carm. 4.28.3>	Quam fuerunt ante luctum, quia mitis dominus
<paulin_aquil. carm. 4.28.4>	Uos dilexit et aeterna praecinxit laetitia.
<paulin_aquil. carm. 4.29.1>	Haec est illa terra priscis repromissa patribus
<paulin_aquil. carm. 4.29.2>	Quam fluentem melle, lacte scriptura commemorat.
<paulin_aquil. carm. 4.29.3>	Christi caro per hanc terram, quam sumpsit ex uirgine,
<paulin_aquil. carm. 4.29.4>	Recte potest designari per figuram typice.
<paulin_aquil. carm. 4.30.1>	Mel et lac dulcedo potest sentiri roriflua,
<paulin_aquil. carm. 4.30.2>	Quae de fonte redundauit dei sapientiae,
<paulin_aquil. carm. 4.30.3>	Necnon opus pietatis, uirtutum miracula
<paulin_aquil. carm. 4.30.4>	Quae per mundum radiauit signis mirabilibus.
<paulin_aquil. carm. 4.31.1>	Nam quid dulcius Mariae, quid Marthe suauius
<paulin_aquil. carm. 4.31.2>	Esse potuit quam uerbi degustasse pabulum,
<paulin_aquil. carm. 4.31.3>	Quod ex eius meruerunt labiis percipere
<paulin_aquil. carm. 4.31.4>	Uel quo uiuum receperunt de sepulchro Lazarum?
<paulin_aquil. carm. 4.32.1>	O quam felix et beata constat illa anima,
<paulin_aquil. carm. 4.32.2>	Ad hanc terram quae per fidem cordis cum munditia
<paulin_aquil. carm. 4.32.3>	Intrat passibus amoris cincta dei gratia.
<paulin_aquil. carm. 4.32.4>	Hoc, quod credit corde, firmat uenerandis actibus.
<paulin_aquil. carm. 4.33.1>	Quam infelix quamque rea semper miserabilis,
<paulin_aquil. carm. 4.33.2>	Ad hanc terram quae non intrat, reprobata uitiis,
<paulin_aquil. carm. 4.33.3>	Quam reppellit infidelis et peruersus animus.
<paulin_aquil. carm. 4.33.4>	Haec ad tartari tormenta discendit sulphorea.
<paulin_aquil. carm. 4.34.1>	Praesta mihi, deus meus, rerum bone conditor,
<paulin_aquil. carm. 4.34.2>	In hanc terram recta fide mundo corde gradiens
<paulin_aquil. carm. 4.34.3>	Introire, iam Iordane transmisso balsigero,
<paulin_aquil. carm. 4.34.4>	Quod designat per figuram sacramentum baptismi,
<paulin_aquil. carm. 4.35.1>	Huius ut possim indignus lactis de dulcedine
<paulin_aquil. carm. 4.35.2>	Ac de mellis satiari sapore mitissimo,
<paulin_aquil. carm. 4.35.3>	Quod destillat illa terra, quae sumpta de uirgine
<paulin_aquil. carm. 4.35.4>	Lacte, melle semper rigat corda spiritaliter.
<paulin_aquil. carm. 4.36.1>	Grandia te posco nullis confisus de meritis,
<paulin_aquil. carm. 4.36.2>	Sed haec tua supplex peto certus de clemencia,
<paulin_aquil. carm. 4.36.3>	Grandia qui nosti dare munere gratuito
<paulin_aquil. carm. 4.36.4>	Multo melius quam quisquam te possit exposcere.
<paulin_aquil. carm. 4.37.1>	Haec est illa petra, Moses de qua sanctus cecinit:
<paulin_aquil. carm. 4.37.2>	"Suxerunt de petra mella, de saxo durissimo
<paulin_aquil. carm. 4.37.3>	Oleum", quod docet sanctum per enigma spiritum,
<paulin_aquil. carm. 4.37.4>	Quem post gloriam triumphi flauit in discipulos.
<paulin_aquil. carm. 4.38.1>	Potest accipi doctrina per mellis dulcedinem,
<paulin_aquil. carm. 4.38.2>	Quam rorauit totus dulcis et desiderabilis
<paulin_aquil. carm. 4.38.3>	Iesus, esset cum infirma passioni dedita
<paulin_aquil. carm. 4.38.4>	Eius caro, que surgendo facta est fortissima.
<paulin_aquil. carm. 4.39.1>	Haec est, inquam, que percussa bis uirga largifluas
<paulin_aquil. carm. 4.39.2>	Fudit undas, satiauit quae turbas innumeras.
<paulin_aquil. carm. 4.39.3>	Christus est petra, per lignum qui crucis percussus est,
<paulin_aquil. carm. 4.39.4>	Iuxta Pauli uocem sancti, doctoris egregii.
<paulin_aquil. carm. 4.40.1>	Quando se pro nobis sanctum fecit sacrificium,
<paulin_aquil. carm. 4.40.2>	Tunc de lateris fissura fons uiuus elicuit,
<paulin_aquil. carm. 4.40.3>	De quo mistice fluxerunt duo simul flumina:
<paulin_aquil. carm. 4.40.4>	Sanguis nam redemptionis et unda baptismatis.
<paulin_aquil. carm. 4.41.1>	Salua namque ueritate decenter historiae
<paulin_aquil. carm. 4.41.2>	Requiramus diligenter sensus allegoricos.
<paulin_aquil. carm. 4.41.3>	Facta nostri redemptoris plena sunt mysteriis,
<paulin_aquil. carm. 4.41.4>	Habent aureas radices, fructus suauissimos.
<paulin_aquil. carm. 4.42.1>	Nam Iesus saluator mundi sicut ipse dixerat:
<paulin_aquil. carm. 4.42.2>	"Pater meus operatur, nunc et ego operor."
<paulin_aquil. carm. 4.42.3>	Vt tunc Lazarum in carne suscitauit mortuum,
<paulin_aquil. carm. 4.42.4>	Modo mortuos in culpa suscitat per gratiam.
<paulin_aquil. carm. 4.43.1>	Lazarus humanum genus per figuram typicat,
<paulin_aquil. carm. 4.43.2>	Quod diffusum est per mundi quadrufixos cardines.
<paulin_aquil. carm. 4.43.3>	Vnde quarto iam sub die sepultus adseritur,
<paulin_aquil. carm. 4.43.4>	Quia mortuum sub mundi plagis fuit quattuor.
<paulin_aquil. carm. 4.44.1>	In peccato protoplasti mortuum discribitur,
<paulin_aquil. carm. 4.44.2>	Quod Iesus aeterna uita precioso sanguine
<paulin_aquil. carm. 4.44.3>	Suscitauit .............................
<paulin_aquil. carm. 4.44.4>	<Exclamauit> uoce magna et emisit spiritum.
<paulin_aquil. carm. 4.45.1>	Mori uoluit et mortem sua morte perculit,
<paulin_aquil. carm. 4.45.2>	Resurrexit, ut ad uitam mortuos reduceret,
<paulin_aquil. carm. 4.45.3>	Caelos omnes penetrauit, ut ad caeli gaudia
<paulin_aquil. carm. 4.45.4>	Sua morte liberatos mitteret ruricolas.
<paulin_aquil. carm. 4.46.1>	Lapis ille, qui speluncae dicitur inpositus,
<paulin_aquil. carm. 4.46.2>	Insensibiles demonstrat humanas praecordias,
<paulin_aquil. carm. 4.46.3>	Quae tunc lapides, non deum adorabant. Similes
<paulin_aquil. carm. 4.46.4>	Illis facti quasi graui iacebant sub pondere.
<paulin_aquil. carm. 4.47.1>	Queri potest quid sorores Lazari significent,
<paulin_aquil. carm. 4.47.2>	Quae pro morte fratris Iesum postulant tam anxie.
<paulin_aquil. carm. 4.47.3>	Legem puto seu prophetas per has sanctas feminas
<paulin_aquil. carm. 4.47.4>	Non absurde designari sensim per enigmata.
<paulin_aquil. carm. 4.48.1>	Si prophetae uel legales reuoluantur pagine,
<paulin_aquil. carm. 4.48.2>	Inuenimus deprecantes Iesum dei filium
<paulin_aquil. carm. 4.48.3>	Ut ueniret et saluaret quasi fratrem Lazarum
<paulin_aquil. carm. 4.48.4>	Genus hominum, quod serpens ueneno necauerat.
<paulin_aquil. carm. 4.49.1>	Nihil obstat, si per duas has beatas feminas
<paulin_aquil. carm. 4.49.2>	Duo quoque testamenta uolumus exprimere,
<paulin_aquil. carm. 4.49.3>	Uetus scilicet ac nouum. Vtrorumque series
<paulin_aquil. carm. 4.49.4>	Iesum diligit et orat humano pro genere.
<paulin_aquil. carm. 4.50.1>	Quod si cuncta peruolantes summatim theoricas
<paulin_aquil. carm. 4.50.2>	Replicemus et succincte tangamus moraliter
<paulin_aquil. carm. 4.50.3>	Singula, quae sunt per stilum promulgata tropicum,
<paulin_aquil. carm. 4.50.4>	Possumus haec conpetenter aliter intellegi.
<paulin_aquil. carm. 4.51.1>	Potest Lazari per mortem peccatoris anima
<paulin_aquil. carm. 4.51.2>	Unaquaeque designari, quae cordis in speleo
<paulin_aquil. carm. 4.51.3>	Sub peccato consopita quasi superpositum
<paulin_aquil. carm. 4.51.4>	Portat lapidem, qui mentis ostendit duritiam.
<paulin_aquil. carm. 4.52.1>	Haec introrsus dumque furtim latet obstinaciter
<paulin_aquil. carm. 4.52.2>	Nec se foras confitendum desperata prodidit,
<paulin_aquil. carm. 4.52.3>	Foetet graui sauciata peccati putredine,
<paulin_aquil. carm. 4.52.4>	Quam respectu pietatis Iesus bonus suscitat.
<paulin_aquil. carm. 4.53.1>	Quid est dicere nam Iesum "Veni foras, Lazare"
<paulin_aquil. carm. 4.53.2>	Nisi hoc, quod in peccati iam dimersum baratrum
<paulin_aquil. carm. 4.53.3>	Uocat pius peccatorem mox per donum gratiae,
<paulin_aquil. carm. 4.53.4>	Ut se uiuus foras prodat confitendum crimina.
<paulin_aquil. carm. 4.54.1>	Cuius care sunt sorores spes et fides gemine.
<paulin_aquil. carm. 4.54.2>	Martha fidei ostentat typum, cui dicitur:
<paulin_aquil. carm. 4.54.3>	"Si credideris, uidebis, Martha, dei gloriam."
<paulin_aquil. carm. 4.54.4>	Spei formulam Maria certo tenet pectore.
<paulin_aquil. carm. 4.55.1>	Non arguitur Maria de tepore fidei
<paulin_aquil. carm. 4.55.2>	Sed ut uenit, ueneranter adorato domino,
<paulin_aquil. carm. 4.55.3>	Meruit salutem suis adipisci precibus,
<paulin_aquil. carm. 4.55.4>	Quia spes effectum capit, si non est ambigua.
<paulin_aquil. carm. 4.56.1>	Potest ratio doceri atque conscientia
<paulin_aquil. carm. 4.56.2>	Per has duas mulieres, que quasi pro mortuo
<paulin_aquil. carm. 4.56.3>	Fratre spiritu exorant dei sapientiam,
<paulin_aquil. carm. 4.56.4>	Ut in scelere sepultum suscitet ad ueniam.
<paulin_aquil. carm. 4.57.1>	Auferatur ergo primum lapis iussu domini,
<paulin_aquil. carm. 4.57.2>	Ut peccator uocem Christi audiens exiliat
<paulin_aquil. carm. 4.57.3>	Et spelunca patefacta, id est cordis aditu
<paulin_aquil. carm. 4.57.4>	Reserato, paenitendum reuiuiscat animus.
<paulin_aquil. carm. 4.58.1>	Veniant iste sorores, pro salute mortui
<paulin_aquil. carm. 4.58.2>	Iesum lacrimis exorent ut clementer animam,
<paulin_aquil. carm. 4.58.3>	Que est mortua, respectu pietatis suscitet,
<paulin_aquil. carm. 4.58.4>	Insensibilem rigorem de corde remoueat.
<paulin_aquil. carm. 4.59.1>	Possunt etiam per duas has sorores congrue
<paulin_aquil. carm. 4.59.2>	Duae uitae figurari utreque perspicue:
<paulin_aquil. carm. 4.59.3>	Altera laboriose quae sudat in opere,
<paulin_aquil. carm. 4.59.4>	Altera quae se suspendit raptim super aetera.
<paulin_aquil. carm. 4.60.1>	Una bona nam seruilis, altera sed optima.
<paulin_aquil. carm. 4.60.2>	Haec turbatur circa multa, haec de multis libera,
<paulin_aquil. carm. 4.60.3>	Ista sui conditoris speciem desiderat,
<paulin_aquil. carm. 4.60.4>	Ardet ignibus amoris, querit, amat, diligit.
<paulin_aquil. carm. 4.61.1>	Tunc quatriduanum fertur iacuisse mortuum,
<paulin_aquil. carm. 4.61.2>	Cuius numeri figura sic datur intellegi:
<paulin_aquil. carm. 4.61.3>	Quattuor modis peccatum nequiter efficitur,
<paulin_aquil. carm. 4.61.4>	Per quod noster prorsus homo moritur interior.
<paulin_aquil. carm. 4.62.1>	Primum nascitur in corde mala cogitatio,
<paulin_aquil. carm. 4.62.2>	Quam consensus prauus fouet atque delectatio.
<paulin_aquil. carm. 4.62.3>	Hac in specie formata lingua foras parturit,
<paulin_aquil. carm. 4.62.4>	Dum loquendi dat effectum per uerba mortifera.
<paulin_aquil. carm. 4.63.1>	Post haec peius ablata prorumpit in opere.
<paulin_aquil. carm. 4.63.2>	Quarta dies pertinacem peccatoris animum
<paulin_aquil. carm. 4.63.3>	Non inmerito designat, per longam incuriam
<paulin_aquil. carm. 4.63.4>	Sub peccato delitiscens dum defendit crimina.
<paulin_aquil. carm. 4.64.1>	Quattuor his modis iacet in spelunca pectoris
<paulin_aquil. carm. 4.64.2>	Anima sepulta, Iesus quam supernus arbiter
<paulin_aquil. carm. 4.64.3>	Alta uocat pietate, quatenus per gratiam
<paulin_aquil. carm. 4.64.4>	Uiuat mortuus et culpam paenitendum defleat.
<paulin_aquil. carm. 4.65.1>	Serpens mala persuasit, Eua delectata est,
<paulin_aquil. carm. 4.65.2>	Adam praebuit consensum: his tribus speciebus
<paulin_aquil. carm. 4.65.3>	Protoplasti deliquerunt. <Modum qua>rtum repperit,
<paulin_aquil. carm. 4.65.4>	Quando scelus excusauit arguente domino.
<paulin_aquil. carm. 4.66.1>	Hinc est igitur quod Christus tres mortuos suscitat:
<paulin_aquil. carm. 4.66.2>	Infra domum nam puellam, extra portam iuuenem,
<paulin_aquil. carm. 4.66.3>	Lazarum quatriduanum. Mente lingua opere
<paulin_aquil. carm. 4.66.4>	Mortuos ad uitam uocat relaxando facinus.
<paulin_aquil. carm. 4.67.1>	Quartus uocem nunciantis audiuit tunc mortuus.
<paulin_aquil. carm. 4.67.2>	Sed siletur eius uita, quia ualde rarum est,
<paulin_aquil. carm. 4.67.3>	Ut resurgat desperatus ac negator criminis.
<paulin_aquil. carm. 4.67.4>	Surgit forte, sed per dei facta mirabilia.
<paulin_aquil. carm. 4.68.1>	Quattuor uirtutes possunt designari animae
<paulin_aquil. carm. 4.68.2>	Isti quattuor quin immo dies. Principaliter
<paulin_aquil. carm. 4.68.3>	Est prudentia, secunda namque temperantia,
<paulin_aquil. carm. 4.68.4>	Tertia nam fortitudo, quarta sed iusticia.
<paulin_aquil. carm. 4.69.1>	Ab his regitur uirtutum quattuor praesidiis,
<paulin_aquil. carm. 4.69.2>	Dei gratia preuenta, conpetenter anima.
<paulin_aquil. carm. 4.69.3>	Prima scitur, sed secunda temperat scientiam,
<paulin_aquil. carm. 4.69.4>	Firmat tercia, sed quarta fortia iustificat.
<paulin_aquil. carm. 4.70.1>	Splendor lucis, te precamur, nate patris unice,
<paulin_aquil. carm. 4.70.2>	Qui cum patre deus regnas sanctoque cum spiritu,
<paulin_aquil. carm. 4.70.3>	Ut, quos proprio cruore redemisti seruulos,
<paulin_aquil. carm. 4.70.4>	A peccatis absolutos mittas ad caelestia.

<paulin_aquil. carm. 5.1.1>	Tertio in flore mundus adhuc dum pubesceret,
<paulin_aquil. carm. 5.1.2>	In decore iuuentutis seculum pulchresceret
<paulin_aquil. carm. 5.1.3>	Atque proles subter omnes latos caeli cardines
<paulin_aquil. carm. 5.1.4>	Germinando pullularet humana feliciter,
<paulin_aquil. carm. 5.2.1>	Natus est homo in mundum, patriarcha nobilis,
<paulin_aquil. carm. 5.2.2>	Abraham dei amicus, puer fidelissimus.
<paulin_aquil. carm. 5.2.3>	Heber aurea de stirpe oriundus extitit,
<paulin_aquil. carm. 5.2.4>	A quo coepit Hebreorum diffamari populus.
<paulin_aquil. carm. 5.3.1>	Huic sterilis beata Sarra sanctum peperit
<paulin_aquil. carm. 5.3.2>	Filium, cui nomen dedit bonus dei angelus.
<paulin_aquil. carm. 5.3.3>	Clausus adhuc uulua matris Isaac uocatus est,
<paulin_aquil. carm. 5.3.4>	Quem in dei holocaustum pater iustus obtulit.
<paulin_aquil. carm. 5.4.1>	Hic Rebecca de coniuge Iacob, sanctum domini,
<paulin_aquil. carm. 5.4.2>	Habuit prolem, quem deus dilexit in specie.
<paulin_aquil. carm. 5.4.3>	Hic duodecim quaternis genuit de matribus
<paulin_aquil. carm. 5.4.4>	Filios, a quibus gens est Israhel lectissima.
<paulin_aquil. carm. 5.5.1>	Qui beatus patriarcha filium carissimum
<paulin_aquil. carm. 5.5.2>	Genuit in senectute, Ioseph nomen indidit;
<paulin_aquil. carm. 5.5.3>	Quem dilexit super omnes natos singulariter.
<paulin_aquil. carm. 5.5.4>	Hic paternam releuabat senectutem iugiter.
<paulin_aquil. carm. 5.6.1>	Fecit illi pater suus tunicam talariam,
<paulin_aquil. carm. 5.6.2>	Uario polimitoque contextam de stamine.
<paulin_aquil. carm. 5.6.3>	Erat pulcher in aspectu, uenustus in specie,
<paulin_aquil. carm. 5.6.4>	Liliis ad instar nitens, roseus ut rosula.
<paulin_aquil. carm. 5.6.1>	Hic in nocte soporatus presagum per spiritum
<paulin_aquil. carm. 5.6.2>	Uidit somnia, que patri fratribusque retulit,
<paulin_aquil. carm. 5.6.3>	Que inuidie tulerunt dictis seminarium
<paulin_aquil. carm. 5.6.4>	Odiique cum liuore ministrabant fomitem:
<paulin_aquil. carm. 5.7.1>	"Segetum albentes spicas putabam nos falcibus
<paulin_aquil. carm. 5.7.2>	Resecare, sicque meum ligatum manipulum
<paulin_aquil. carm. 5.7.3>	Stabat, uestros adorare conspexi fasciculos."
<paulin_aquil. carm. 5.7.4>	Haec dicente, corda fratrum altus dolor obruit.
<paulin_aquil. carm. 5.8.1>	"Vidi solem atque lunam, sed et stellas undecim
<paulin_aquil. carm. 5.8.2>	Me in somnis adorare uenerandis radiis."
<paulin_aquil. carm. 5.8.3>	Ob quam causam duris eum pater dictis corripit,
<paulin_aquil. carm. 5.8.4>	Tacitus tamen rem clauso uoluebat sub pectore.
<paulin_aquil. carm. 5.9.1>	His hoc modo gestis pater Ioseph carum filium
<paulin_aquil. carm. 5.9.2>	Accersiuit et ad fratres, in pascendis gregibus
<paulin_aquil. carm. 5.9.3>	Ubi erant, iussit ire, ut sciret quid agerent
<paulin_aquil. carm. 5.9.4>	Ac salutis causam patri repedans exponeret.
<paulin_aquil. carm. 5.10.1>	Cumque fratres eum sui a longe prospicerent,
<paulin_aquil. carm. 5.10.2>	Recordati sompniorum, pleno dolo pectore:
<paulin_aquil. carm. 5.10.3>	"Ecce" inquiunt "aduenit somniator presagus.
<paulin_aquil. carm. 5.10.4>	Hunc, uenite, occidamus et celemus sanguinem.
<paulin_aquil. carm. 5.11.1>	Tunc uidebit quid proderunt illi sua sompnia
<paulin_aquil. carm. 5.11.2>	Aut si uera retulerunt per uisum auguria."
<paulin_aquil. carm. 5.11.3>	Haec dicentes abstraxerunt tunicam polimitam
<paulin_aquil. carm. 5.11.4>	Et in lacum recluserunt innocentem puerum.
<paulin_aquil. carm. 5.12.1>	Haedi sanguine prepulchram intinxerunt tunicam,
<paulin_aquil. carm. 5.12.2>	Fraudulenta detulerunt seni patri nuntia:
<paulin_aquil. carm. 5.12.3>	"Hanc inuenimus iacentem, uide utrum ista sit
<paulin_aquil. carm. 5.12.4>	Tunica filii tui, an forte sit altera."
<paulin_aquil. carm. 5.13.1>	Scindens pater uestimenta flendo dixit: "Ista est
<paulin_aquil. carm. 5.13.2>	Tunica filii mei Ioseph dilectissimi.
<paulin_aquil. carm. 5.13.3>	Fera pessima comedit Ioseph, mala bestia,
<paulin_aquil. carm. 5.13.4>	Cani mei cum dolore descendunt ad inferos.
<paulin_aquil. carm. 5.14.1>	Heu me, fili mi Ioseph dulcis, amantissime,
<paulin_aquil. carm. 5.14.2>	Quem nec manu leui dudum passus eram tangere.
<paulin_aquil. carm. 5.14.3>	Modo tua delicata membra fera pessima
<paulin_aquil. carm. 5.14.4>	Cruentatis laniata deuastauit dentibus.
<paulin_aquil. carm. 5.15.1>	Bestia te deuorauit, fregit ossa tenera,
<paulin_aquil. carm. 5.15.2>	Inrigantibus medullis suxit undam liquidam.
<paulin_aquil. carm. 5.15.3>	Sanguis tuus bestiali refluxit in gutture,
<paulin_aquil. carm. 5.15.4>	Mira tua pulchritudo in deserto periit.
<paulin_aquil. carm. 5.16.1>	Heu me, fili mi Ioseph dulcis amor unice,
<paulin_aquil. carm. 5.16.2>	Baclum meae senectae, patris consolatio,
<paulin_aquil. carm. 5.16.3>	Lumen eras tu meorum oculorum geminum,
<paulin_aquil. carm. 5.16.4>	Tua mea refouebat pulchritudo uiscera.
<paulin_aquil. carm. 5.17.1>	Cuncta michi affluebant tecum bona pariter,
<paulin_aquil. carm. 5.17.2>	Deuenerunt in me mala te absente omnia.
<paulin_aquil. carm. 5.17.3>	Cum dolore modo lugens descendo in tumulum."
<paulin_aquil. carm. 5.17.4>	Hoc modo Iacob plorabat Ioseph multo tempore.
<paulin_aquil. carm. 5.18.1>	His peractis uenundatus est Ioseph in Aegypto.
<paulin_aquil. carm. 5.18.2>	Innocens in lacum missus, propter quod nefarium
<paulin_aquil. carm. 5.18.3>	Non adsensit perpetrare opus, deum diligens,
<paulin_aquil. carm. 5.18.4>	Factus princeps est in terra Aegypti gratissimus.
<paulin_aquil. carm. 5.19.1>	Illi timuit peccare, cuius erat famulus,
<paulin_aquil. carm. 5.19.2>	Qui clementer eum sua circumcinxit gracia.
<paulin_aquil. carm. 5.19.3>	Pharaoni indicauit septem leta tempora,
<paulin_aquil. carm. 5.19.4>	Septem tristia predixit post haec redeuntia.
<paulin_aquil. carm. 5.20.1>	Nam cum inter multos esset damnatos in carcere,
<paulin_aquil. carm. 5.20.2>	Pharaonis uinifusor Ioseph refert somnium:
<paulin_aquil. carm. 5.20.3>	"Tres propagines florentes, tres uuas sub pampino
<paulin_aquil. carm. 5.20.4>	Vidi pendere in uite, pulchris cinctas gemmulis.
<paulin_aquil. carm. 5.21.1>	His expressis Pharaoni aureo in poculo
<paulin_aquil. carm. 5.21.2>	Obtuli bibendum." Ioseph dixit: "Haec est somnii
<paulin_aquil. carm. 5.21.3>	Huius imago: tres dies tres designant palmites;
<paulin_aquil. carm. 5.21.4>	Post tres dies honor tibi gradus datur pristini.
<paulin_aquil. carm. 5.22.1>	Cum feliciter hoc modo bene tibi fuerit,
<paulin_aquil. carm. 5.22.2>	Memor mei Pharaoni, obsecro, ut suggeras,
<paulin_aquil. carm. 5.22.3>	Quia furtim sum sublatus et hic absque crimine
<paulin_aquil. carm. 5.22.4>	Innocens in lacum missus; testem deum habeo."
<paulin_aquil. carm. 5.23.1>	Post haec somnium Pharao uidit difficillimum.
<paulin_aquil. carm. 5.23.2>	Nullus erat qui obscura interpres ediceret.
<paulin_aquil. carm. 5.23.3>	Tunc pincerna, recordatus Ioseph, regi retulit,
<paulin_aquil. carm. 5.23.4>	Qualiter sibi futura prospera predixerit.
<paulin_aquil. carm. 5.24.1>	Tunc iubente rege Ioseph abstractus de carcere
<paulin_aquil. carm. 5.24.2>	Stetit ante Pharaonem anno in tricesimo,
<paulin_aquil. carm. 5.24.3>	Postquam sui eum fratres uiginti argenteis
<paulin_aquil. carm. 5.24.4>	Uendiderunt Putifares magistro miliciae.
<paulin_aquil. carm. 5.25.1>	Septem spicas, septem boues plenas et pulcherrimas,
<paulin_aquil. carm. 5.25.2>	Septem tenues et septem macilentis carnibus
<paulin_aquil. carm. 5.25.3>	Uidit Pharao in sompnis, in locis palustribus
<paulin_aquil. carm. 5.25.4>	Et in pascuis pascentes obesas uberrimis.
<paulin_aquil. carm. 5.26.1>	Iuxta haec predixit septem tempora fertilia,
<paulin_aquil. carm. 5.26.2>	Septem alia uentura fame laborantia.
<paulin_aquil. carm. 5.26.3>	Quam ob causam est adeptus anulum et purpuram,
<paulin_aquil. carm. 5.26.4>	Torquem auream in collo et sceptrum in dextera.
<paulin_aquil. carm. 5.27.1>	Fecit eum deus caeli summum terre dominum.
<paulin_aquil. carm. 5.27.2>	Multa nimirum frumenta recondit in horreis,
<paulin_aquil. carm. 5.27.3>	Quibus postea prudenter mundi famem reppulit
<paulin_aquil. carm. 5.27.4>	Et famosam adquisiuit gloriam per secula.
<paulin_aquil. carm. 5.28.1>	Iam ut fixa probaretur coniectoris ueritas,
<paulin_aquil. carm. 5.28.2>	Omnis Aegyptus et cuncta Chanaan confinia
<paulin_aquil. carm. 5.28.3>	Famis coepit consummari ualide penuria.
<paulin_aquil. carm. 5.28.4>	Ad Ioseph omnes emendi confluebant gratia.
<paulin_aquil. carm. 5.29.1>	Inter alios et Ioseph fratres cum pecunia
<paulin_aquil. carm. 5.29.2>	Aduenerunt, ut mercari potuissent triticum.
<paulin_aquil. carm. 5.29.3>	Qui uidentes Ioseph proni super terre faciem
<paulin_aquil. carm. 5.29.4>	Supplici adorauerunt cum timore pectore.
<paulin_aquil. carm. 5.30.1>	Tunc Ioseph his eos uerbis adlocutus fuerat:
<paulin_aquil. carm. 5.30.2>	"Esse uos exploratores huius terre uideo."
<paulin_aquil. carm. 5.30.3>	"Non est" inquiunt "ut noster est locutus dominus,
<paulin_aquil. carm. 5.30.4>	Sed simpliciter hic tui aduenerunt famuli.
<paulin_aquil. carm. 5.31.1>	Uno geniti de patre nos quoque duodecim
<paulin_aquil. carm. 5.31.2>	Fuimus nam tui serui. Est cum patre minimus,
<paulin_aquil. carm. 5.31.3>	Cuius frater uterinus dudum raptus periit
<paulin_aquil. carm. 5.31.4>	Et extunc usque in presens iam nusquam conparuit."
<paulin_aquil. carm. 5.32.1>	"Non est ita, sed ut dixi, uos falsa loquimini,
<paulin_aquil. carm. 5.32.2>	Per salutem Pharaonis huius terre minima
<paulin_aquil. carm. 5.32.3>	Uos uenistis explorare. Sic uos probo simplices,
<paulin_aquil. carm. 5.32.4>	Si germanum ad me uestrum adducatis minimum.
<paulin_aquil. carm. 5.33.1>	Nam ex uobis unus strictim religetur uinculis,
<paulin_aquil. carm. 5.33.2>	Donec minimus hic uester germanus adueniat.
<paulin_aquil. carm. 5.33.3>	Alioquin meam numquam uos uidere faciem
<paulin_aquil. carm. 5.33.4>	Poteritis, nisi uester hic frater aduenerit."
<paulin_aquil. carm. 5.34.1>	Simeon artius uinctus missus est in carcerem,
<paulin_aquil. carm. 5.34.2>	Ceteri, asinis gratis oneratis tritico,
<paulin_aquil. carm. 5.34.3>	Cum pecuniis in saccis ad patrem reuersi sunt,
<paulin_aquil. carm. 5.34.4>	Mox per ordinem narrantes omnia quae gesta sunt:
<paulin_aquil. carm. 5.35.1>	"Dure nobis est loquutus ualde terrae dominus,
<paulin_aquil. carm. 5.35.2>	Esse nos exploratores putabat falsiloquos,
<paulin_aquil. carm. 5.35.3>	Nos infirmiora terrae aestimans perpendere,
<paulin_aquil. carm. 5.35.4>	Prius quam nostram resciret lineam propaginis."
<paulin_aquil. carm. 5.36.1>	Ad quos pater tristi corde cum merore dixerat:
<paulin_aquil. carm. 5.36.2>	"Vos in meam haec fecistis taliter miseriam,
<paulin_aquil. carm. 5.36.3>	Ut uos fratrem diceretis habere nunc alium.
<paulin_aquil. carm. 5.36.4>	Meos canos laceratos ducetis ad inferos.
<paulin_aquil. carm. 5.37.1>	Simeon est religatus captiuus in uinculis,
<paulin_aquil. carm. 5.37.2>	Ioseph meus non est super filius carissimus,
<paulin_aquil. carm. 5.37.3>	Beniamin auferetis: in me mala omnia
<paulin_aquil. carm. 5.37.4>	Deuenerunt, ecce ego ero absque liberis."
<paulin_aquil. carm. 5.38.1>	Inter haec ingrauescente fame super Aegyptum
<paulin_aquil. carm. 5.38.2>	Ac per omnes circumquaque regiones ualide,
<paulin_aquil. carm. 5.38.3>	Iacob rursus accersitis dixit suis filiis:
<paulin_aquil. carm. 5.38.4>	"Quur non itis et adfertis, ut uiuamus, triticum?"
<paulin_aquil. carm. 5.39.1>	Cui illi: "Nos ad tantum non audemus dominum
<paulin_aquil. carm. 5.39.2>	Absque nostro ire fratre, sic enim locutus est:
<paulin_aquil. carm. 5.39.3>	Nisi uenerit uobiscum frater uester minimus,
<paulin_aquil. carm. 5.39.4>	Meam faciem uidere non potestis amplius."
<paulin_aquil. carm. 5.40.1>	"Tollite ergo uobiscum munera in manibus,
<paulin_aquil. carm. 5.40.2>	Optimis de terrae ferte fructibus et pergite.
<paulin_aquil. carm. 5.40.3>	Deus meus illum uobis faciat placabilem,
<paulin_aquil. carm. 5.40.4>	Hunc et eum qui tenetur resoluat de uinculis."
<paulin_aquil. carm. 5.41.1>	Inclinauit Iacob senex caput, super lectulum
<paulin_aquil. carm. 5.41.2>	Ingemescens, effluebant supra modum lacrime,
<paulin_aquil. carm. 5.41.3>	Lugens ambos post haec suos filios pulcherrimos,
<paulin_aquil. carm. 5.41.4>	Beniamin atque Ioseph, uterinos soboles.
<paulin_aquil. carm. 5.42.1>	"Ecce ego sum orbatus duobus de liberis,
<paulin_aquil. carm. 5.42.2>	Ioseph mortuus est meus delicatus filius,
<paulin_aquil. carm. 5.42.3>	Beniamin abstulistis teneram infantiam,
<paulin_aquil. carm. 5.42.4>	Multis morior afflictus quapropter angustiis."
<paulin_aquil. carm. 5.43.1>	Cumque in secundo fratres aduenissent undecim,
<paulin_aquil. carm. 5.43.2>	Ioseph fusi super humum adorabant pariter.
<paulin_aquil. carm. 5.43.3>	Quibus ille: "Sanus ne est pater uester senior,
<paulin_aquil. carm. 5.43.4>	De quo michi dixeratis, uiuit usque hactenus?"
<paulin_aquil. carm. 5.44.1>	"Viuit" inquiunt "est sospes tuus seruus, domine."
<paulin_aquil. carm. 5.44.2>	"Iste iunior est uester frater?" dixit. "Fili mi,
<paulin_aquil. carm. 5.44.3>	Deus tui sit misertus!" Erumpentes lacrimas,
<paulin_aquil. carm. 5.44.4>	Non se poterat celare, fleuit in cubiculo.
<paulin_aquil. carm. 5.45.1>	Post haec iussit preparari prandium meridie,
<paulin_aquil. carm. 5.45.2>	Fratres suos inuitauit cunctos ad conuiuium.
<paulin_aquil. carm. 5.45.3>	Ioseph moram faciente, preparabant munera,
<paulin_aquil. carm. 5.45.4>	Ut ferentes eius forte demulcerent animum.
<paulin_aquil. carm. 5.46.1>	Tristi corde loquebantur territi ad inuicem:
<paulin_aquil. carm. 5.46.2>	"Vt reuoluat in nos grandem hoc facit calumniam
<paulin_aquil. carm. 5.46.3>	Propter illam, que in nostris antea marsupiis
<paulin_aquil. carm. 5.46.4>	Est pecunia inuenta callide reposita."
<paulin_aquil. carm. 5.47.1>	"Merito haec nunc patimur" Ruben dixit fratribus
<paulin_aquil. carm. 5.47.2>	"Eo quod nostro in fratre grauiter deliquimus.
<paulin_aquil. carm. 5.47.3>	Dixi uobis tunc: Nolite peccare in puero!
<paulin_aquil. carm. 5.47.4>	Sanguis eius en districte innocens exquiritur.
<paulin_aquil. carm. 5.48.1>	Multis eum uidebamus oppressum angustiis,
<paulin_aquil. carm. 5.48.2>	Quando nos deprecabatur uoce lacrimabili.
<paulin_aquil. carm. 5.48.3>	Nos inmites et crudeles non ei pepercimus,
<paulin_aquil. carm. 5.48.4>	Idcirco super nos uenit ista tribulatio."
<paulin_aquil. carm. 5.49.1>	Venit igitur tunc multo Ioseph cum obsequio,
<paulin_aquil. carm. 5.49.2>	In sedilibus paratis dignanter recubuit.
<paulin_aquil. carm. 5.49.3>	Vndecim cum eo fratres conuiuantes pariter
<paulin_aquil. carm. 5.49.4>	Comedebant et bibebant cordis in leticia.
<paulin_aquil. carm. 5.50.1>	Post haec dixit Ioseph sui domui preposito:
<paulin_aquil. carm. 5.50.2>	"Imple saccos usque summam tritico per ordinem,
<paulin_aquil. carm. 5.50.3>	Sciphum meum iunioris pueri in sacculo
<paulin_aquil. carm. 5.50.4>	Abditis reconde granis et abire praecipe."
<paulin_aquil. carm. 5.51.1>	Cumque illi abeuntes ceptum iter carperent,
<paulin_aquil. carm. 5.51.2>	Citius hos insecutus furti eos arguit:
<paulin_aquil. carm. 5.51.3>	"Cur pro bonis meo mala reddidistis domino?
<paulin_aquil. carm. 5.51.4>	Sciphum" inquit "rapuistis clam eius argenteum."
<paulin_aquil. carm. 5.52.1>	Quo audito obstupentes consternati dixerant:
<paulin_aquil. carm. 5.52.2>	"Absit hoc a seruis tuis, non est ita, domine.
<paulin_aquil. carm. 5.52.3>	Nam in cuius sacco sciphus inueniri poterit,
<paulin_aquil. carm. 5.52.4>	Erit ille et nos omnes serui terrae domino."
<paulin_aquil. carm. 5.53.1>	"Fiat" inquit "iuxta uestram quapropter sententiam."
<paulin_aquil. carm. 5.53.2>	Perscrutatis horum cunctis siquidem sarcinulis
<paulin_aquil. carm. 5.53.3>	Beniamin est inuentus sciphus in marsupio.
<paulin_aquil. carm. 5.53.4>	"Iste meus erit seruus, uos abite liberi."
<paulin_aquil. carm. 5.54.1>	<Omnes> pariter cum fletu uestimenta scinderant,
<paulin_aquil. carm. 5.54.2>	Rur<sus a>d Ioseph reuersi cum timore nimio
<paulin_aquil. carm. 5.54.3>	<Sunt> prostrati super terram. Quibus ille dixerat:
<paulin_aquil. carm. 5.54.4>	"N<on i>nuicem mihi bonam reddidistis gratiam.
<paulin_aquil. carm. 5.55.1>	An n<esci>tis, quia mei non est alter similis
<paulin_aquil. carm. 5.55.2>	In auguriis seu rebus archanis et mysticis?
<paulin_aquil. carm. 5.55.3>	Liberi uos nunc abite, deum ego timeo,
<paulin_aquil. carm. 5.55.4>	Ille meus erit seruus, furti qui est noxius."
<paulin_aquil. carm. 5.56.1>	Dixit Iudas confidenter: "O<ro> meo domino,
<paulin_aquil. carm. 5.56.2>	Ego ero seruus tuus <qui in fidem propriam
<paulin_aquil. carm. 5.56.3>	Hunc re>cepi. Pro hac causa noxiali crimine
<paulin_aquil. carm. 5.56.4>	Ego in meo sum patre reus omni tempore.
<paulin_aquil. carm. 5.57.1>	Absque hoc non potest pater uiuere puerulo,
<paulin_aquil. carm. 5.57.2>	Non ad eum possum modo reuerti, ne uideam
<paulin_aquil. carm. 5.57.3>	Mori senem cum dolore nec testis miseriae
<paulin_aquil. carm. 5.57.4>	Huius existam infelix ego tam crudeliter."
<paulin_aquil. carm. 5.58.1>	Haec dicente erumpebant uehementer lacrimae,
<paulin_aquil. carm. 5.58.2>	Non se poterat iam ultra cohibere, protinus
<paulin_aquil. carm. 5.58.3>	Uoce magna exclamauit, retulit cum lacrimis:
<paulin_aquil. carm. 5.58.4>	"Ego sum en" inquit "Ioseph frater uester iunior.
<paulin_aquil. carm. 5.59.1>	Ego sum quem uendidistis iam dudum in Aegyptum.
<paulin_aquil. carm. 5.59.2>	Viuit adhuc meus pater, adhuc uiuit senior?"
<paulin_aquil. carm. 5.59.3>	Super singulos amare fleuit, dedit oscula,
<paulin_aquil. carm. 5.59.4>	Beniamin super collum fleuit amarissime.
<paulin_aquil. carm. 5.60.1>	"Vos flexistis hoc in malum, deus iustus, paciens
<paulin_aquil. carm. 5.60.2>	Uertit illud nunc in bonum. Nolite pauescere!
<paulin_aquil. carm. 5.60.3>	Pro salute uestra deus misit me in Aegyptum,
<paulin_aquil. carm. 5.60.4>	Dei hoc, non uestro fuit peractum consilio.
<paulin_aquil. carm. 5.61.1>	Ite, meam nuntiate meo patri gloriam.
<paulin_aquil. carm. 5.61.2>	Adhuc restant quinque anni famis <in> inopia.
<paulin_aquil. carm. 5.61.3>	Ad me <ueniat> festinus, ego <fratres nu>triam,
<paulin_aquil. carm. 5.61.4>	Sua simul eum pascam cuncta cum progenie."
<paulin_aquil. carm. 5.62.1>	Donis optimis d<itati> ad patrem reuersi sunt,
<paulin_aquil. carm. 5.62.2>	Cumque ante senem omnes adstetissent, dixerant:
<paulin_aquil. carm. 5.62.3>	"Ioseph uiuit, ipse regnat super <cunctam> Aegyptum,
<paulin_aquil. carm. 5.62.4>	Ipse dominus est terre, ipse regit populum."
<paulin_aquil. carm. 5.63.1>	Quo audito quasi gr<aui> de s<omno> surrexerat,
<paulin_aquil. carm. 5.63.2>	E<ius spiritus> reuixit, <et> sedens in lectulo
<paulin_aquil. carm. 5.63.3>	"Vadam" inquit "et uidebo dulcem meum filium,
<paulin_aquil. carm. 5.63.4>	Antequam ad ima ruam seu priusquam moriar."
<paulin_aquil. carm. 5.64.1>	Ob hanc causam Iacob senis discendit in Aegyptum
<paulin_aquil. carm. 5.64.2>	Cum familia et cuncta simul suppellectile,
<paulin_aquil. carm. 5.64.3>	Cum filiis, filiabus caris cum uxoribus.
<paulin_aquil. carm. 5.64.4>	Ioseph turbis constipatus fuit ei obuius.
<paulin_aquil. carm. 5.65.1>	Irruit Iacob in collo Ioseph, strictim basia
<paulin_aquil. carm. 5.65.2>	Dulcia suppressit ori, dixit: "Laetus moriar,
<paulin_aquil. carm. 5.65.3>	Quia merui uidere, fili, tuam faciem."
<paulin_aquil. carm. 5.65.4>	Flebant ambo multo quidem compellente gaudio.
<paulin_aquil. carm. 5.66.1>	Iacob postea in bona senectute positus
<paulin_aquil. carm. 5.66.2>	...
<paulin_aquil. carm. 5.66.3>	Benedictis suis cunctis filiis per ordinem.
<paulin_aquil. carm. 5.66.4>	Ioseph ambos eius clausit oculos, et obiit.
<paulin_aquil. carm. 5.67.1>	Incola idcirco fuit Israhel in Aegypto,
<paulin_aquil. carm. 5.67.2>	Auxit eum deus nimis uelut caeli sidera.
<paulin_aquil. carm. 5.67.3>	Ioseph mortuus est senex atque plenus dierum,
<paulin_aquil. carm. 5.67.4>	Aromatibus conditus positus in loculo.
<paulin_aquil. carm. 5.68.1>	Prius quam hic moreretur, dixit suis fratribus:
<paulin_aquil. carm. 5.68.2>	"Scio quia uisitabit uos deus altissimus.
<paulin_aquil. carm. 5.68.3>	Absportate hinc uobiscum mea ossa, obsecro,
<paulin_aquil. carm. 5.68.4>	Quod non mihi sed proderit uobis in perpetuum."
<paulin_aquil. carm. 5.69.1>	Hanc nos storiam succincte strictimque transcursimus,
<paulin_aquil. carm. 5.69.2>	Magnis sed sacramentorum plena est mysteriis,
<paulin_aquil. carm. 5.69.3>	Altius sonat de Christi passione mystice,
<paulin_aquil. carm. 5.69.4>	Qualiter redemit mundum precioso sanguine.
<paulin_aquil. carm. 5.70.1>	Gloria et honor deo patri sit altithrono,
<paulin_aquil. carm. 5.70.2>	Unigenito sit uirtus, decus et imperium,
<paulin_aquil. carm. 5.70.3>	Sit paraclito potestas in altis spiritui,
<paulin_aquil. carm. 5.70.4>	Sanctae quoque trinitati laus per omne saeculum.

<paulin_aquil. carm. 6.1.1>	Ad caeli clara non sum dignus sidera
<paulin_aquil. carm. 6.1.2>	Leuare meos infelices oculos,
<paulin_aquil. carm. 6.1.3>	Graui depressus peccatorum pondere.
<paulin_aquil. carm. 6.1.4>	Parce, redemptor!
<paulin_aquil. carm. 6.2.1>	Bonum neglexi facere quod debui,
<paulin_aquil. carm. 6.2.2>	Probrosa gessi sine fine crimina,
<paulin_aquil. carm. 6.2.3>	Scelus patraui nullo clausum termino.
<paulin_aquil. carm. 6.2.4>	Subueni, Christe!
<paulin_aquil. carm. 6.3.1>	Cuncte, que salso maris sunt in littore,
<paulin_aquil. carm. 6.3.2>	Harenae miste purpuratis conculis
<paulin_aquil. carm. 6.3.3>	Non meis possunt coaequari uiciis,
<paulin_aquil. carm. 6.3.4>	Fateor, malis.
<paulin_aquil. carm. 6.4.1>	Doleo multis peccatorum iaculis
<paulin_aquil. carm. 6.4.2>	Confossus, arcu que Venus libidinis
<paulin_aquil. carm. 6.4.3>	Intorsit lita spicula mortiferi
<paulin_aquil. carm. 6.4.4>	Fellis ab unda.
<paulin_aquil. carm. 6.5.1>	Effudit demon de faretra flammeas
<paulin_aquil. carm. 6.5.2>	Sagittas, meum super uulnus uulnera
<paulin_aquil. carm. 6.5.3>	Inflixit statim Cupido turpissima
<paulin_aquil. carm. 6.5.4>	Fronte rugosa.
<paulin_aquil. carm. 6.6.1>	Factus sum uilis cuncta super uilia,
<paulin_aquil. carm. 6.6.2>	Uenit latenter gladium Superbia,
<paulin_aquil. carm. 6.6.3>	Cordis infixit mucronem sub medio
<paulin_aquil. carm. 6.6.4>	Manu cruenta.
<paulin_aquil. carm. 6.7.1>	Genus serpentis adfuit Inuidia,
<paulin_aquil. carm. 6.7.2>	Ueneni portans pocula pestiferi
<paulin_aquil. carm. 6.7.3>	Dedit in sitim, mortis auctor extitit
<paulin_aquil. carm. 6.7.4>	Sordida lues.
<paulin_aquil. carm. 6.8.1>	Horrida uultu faculam Discordia
<paulin_aquil. carm. 6.8.2>	Igne succensam deferens sulphureo
<paulin_aquil. carm. 6.8.3>	Medio meo posuit sub pectore,
<paulin_aquil. carm. 6.8.4>	Coxit amare.
<paulin_aquil. carm. 6.9.1>	Inter has quoque pennas gerens plumbeas
<paulin_aquil. carm. 6.9.2>	Inanis cursu transuolauit Gloria,
<paulin_aquil. carm. 6.9.3>	Que me uentosa nitebatur subito
<paulin_aquil. carm. 6.9.4>	Fraude perire.
<paulin_aquil. carm. 6.10.1>	Kanendo uenit fistula Ingluuies,
<paulin_aquil. carm. 6.10.2>	Bona presentis irrogabat temporis,
<paulin_aquil. carm. 6.10.3>	Extendit uentrem, temulentum reddidit,
<paulin_aquil. carm. 6.10.4>	Miscuit risus.
<paulin_aquil. carm. 6.11.1>	Lugere modo me permitte, domine,
<paulin_aquil. carm. 6.11.2>	Mala que gessi, reus ab infantia,
<paulin_aquil. carm. 6.11.3>	Lacrimas michi tua dona gratia
<paulin_aquil. carm. 6.11.4>	Cordis ab imo.
<paulin_aquil. carm. 6.12.1>	Meis, ut puto, uiciis tartarea
<paulin_aquil. carm. 6.12.2>	Tormenta multis non ualent sufficere,
<paulin_aquil. carm. 6.12.3>	Nisi succurrat, Christe, tua pietas
<paulin_aquil. carm. 6.12.4>	Misero michi.
<paulin_aquil. carm. 6.13.1>	Nullum peccatum super terrae faciem
<paulin_aquil. carm. 6.13.2>	Potest aut scelus inueniri quodpiam,
<paulin_aquil. carm. 6.13.3>	A quorum non sim inquinatus fecibus
<paulin_aquil. carm. 6.13.4>	Infelix ego.
<paulin_aquil. carm. 6.14.1>	Ortus, occasus, aquilo, septentrion,
<paulin_aquil. carm. 6.14.2>	Caelum terraque, mare, fontes, flumina,
<paulin_aquil. carm. 6.14.3>	Montes et colles, campi, mixta rosulis
<paulin_aquil. carm. 6.14.4>	Lilia, flete!
<paulin_aquil. carm. 6.15.1>	Plangite mecum, astra rutilantia,
<paulin_aquil. carm. 6.15.2>	Mecum mugite, bestiae siluicole,
<paulin_aquil. carm. 6.15.3>	Dicite: "Tu es miser, qui sub impio
<paulin_aquil. carm. 6.15.4>	Crimine gemis!"
<paulin_aquil. carm. 6.16.1>	Quis me de manu Cociti flammiuomi
<paulin_aquil. carm. 6.16.2>	Erui potest, nisi patris unica
<paulin_aquil. carm. 6.16.3>	Proles, qui mundum precioso sanguine
<paulin_aquil. carm. 6.16.4>	Iure redemit?
<paulin_aquil. carm. 6.17.1>	Redemptor mundi, unica spes omnium,
<paulin_aquil. carm. 6.17.2>	Equalis patri sanctoque spiritui,
<paulin_aquil. carm. 6.17.3>	Trinus et unus deus inuisibilis,
<paulin_aquil. carm. 6.17.4>	Michi succurre.
<paulin_aquil. carm. 6.18.1>	Si me subtili pensas sub libramine,
<paulin_aquil. carm. 6.18.2>	Spes in me nulla remanet fiduciae.
<paulin_aquil. carm. 6.18.3>	Sed rogo, tua me saluet potentia,
<paulin_aquil. carm. 6.18.4>	Filius dei.
<paulin_aquil. carm. 6.19.1>	Tolle peccatum, dilue facinora,
<paulin_aquil. carm. 6.19.2>	Ablue sordes, donoque charismatum,
<paulin_aquil. carm. 6.19.3>	Instaura meum clementer pectusculum
<paulin_aquil. carm. 6.19.4>	Munere tuo!
<paulin_aquil. carm. 6.20.1>	Veniam peto non meis de meritis
<paulin_aquil. carm. 6.20.2>	Fisus, sed tua certus de clementia,
<paulin_aquil. carm. 6.20.3>	Qui bona reis pietate solita
<paulin_aquil. carm. 6.20.4>	Gratis impendis.
<paulin_aquil. carm. 6.21.1>	Xriste, te semper recta fide labiis
<paulin_aquil. carm. 6.21.2>	Confessus, corde credidi ortodoxo,
<paulin_aquil. carm. 6.21.3>	Hereticorum dogma nefas respui
<paulin_aquil. carm. 6.21.4>	Pectore puro.
<paulin_aquil. carm. 6.22.1>	Ymnum fideli modulando gutture,
<paulin_aquil. carm. 6.22.2>	Arrium sperno, latrantem Sabellium,
<paulin_aquil. carm. 6.22.3>	Adsensi nunquam grunnienti Symoni
<paulin_aquil. carm. 6.22.4>	Fauce susurra.
<paulin_aquil. carm. 6.23.1>	Zelum pro Christi sum zelatus nomine,
<paulin_aquil. carm. 6.23.2>	Me sancta mater lacte nam catholico
<paulin_aquil. carm. 6.23.3>	Tempus per omne nutriuit ecclesia
<paulin_aquil. carm. 6.23.4>	Ubere sacro.
<paulin_aquil. carm. 6.24.1>	Gloria sanctae trinitatis unice
<paulin_aquil. carm. 6.24.2>	Sit deo patri, genito, paraclito,
<paulin_aquil. carm. 6.24.3>	Laus mea sonet omnia per secula
<paulin_aquil. carm. 6.24.4>	Domino semper.

<paulin_aquil. carm. 7.1.1>	Gloriam deo in excelsis hodie
<paulin_aquil. carm. 7.1.2>	Caelestis primum cecinit exercitus,
<paulin_aquil. carm. 7.1.3>	Pax angelorum et in terra uocibus
<paulin_aquil. carm. 7.1.4>	Uera descendit.
<paulin_aquil. carm. 7.2.1>	Hodie caeli facti sunt melliflui,
<paulin_aquil. carm. 7.2.2>	Et mare dulces undas blando gurgite
<paulin_aquil. carm. 7.2.3>	Aequauit, lento respirante sibilo
<paulin_aquil. carm. 7.2.4>	Flatu sereno.
<paulin_aquil. carm. 7.3.1>	Astra polorum, rutilanti radio
<paulin_aquil. carm. 7.3.2>	Suffusa, lactis irrorant dulcedinem,
<paulin_aquil. carm. 7.3.3>	Totus exultat letabundo gaudio
<paulin_aquil. carm. 7.3.4>	Gauisus mundus.
<paulin_aquil. carm. 7.4.1>	In hora, quando Iesus Christus dominus
<paulin_aquil. carm. 7.4.2>	Nasci dignatus est sacra de uirgine,
<paulin_aquil. carm. 7.4.3>	Dulcis, suauis ac desiderabilis,
<paulin_aquil. carm. 7.4.4>	Bethleem in orbe.
<paulin_aquil. carm. 7.5.1>	Angusti cunas pertulit presepii,
<paulin_aquil. carm. 7.5.2>	Feno iacere non abhorret dominus,
<paulin_aquil. carm. 7.5.3>	Summa qui patris sedebat in dextera,
<paulin_aquil. carm. 7.5.4>	Rex angelorum.
<paulin_aquil. carm. 7.6.1>	Pannis uelatus, uili strictus fascia,
<paulin_aquil. carm. 7.6.2>	Inclusus paruis lacrimabat cunulis,
<paulin_aquil. carm. 7.6.3>	Mater beata sancta premit ubera
<paulin_aquil. carm. 7.6.4>	De caelo plena.
<paulin_aquil. carm. 7.7.1>	Sanctus sacratae fecundauit spiritus
<paulin_aquil. carm. 7.7.2>	Uirginis uuluam, uerbum caro factum est,
<paulin_aquil. carm. 7.7.3>	Et habitauit in nobis omnipotens
<paulin_aquil. carm. 7.7.4>	Filius dei.
<paulin_aquil. carm. 7.8.1>	Gabrihel ante predixit archangelus,
<paulin_aquil. carm. 7.8.2>	Quando felicem salutauit uirginem,
<paulin_aquil. carm. 7.8.3>	"Paries" inquid "filium, Emmanuhel
<paulin_aquil. carm. 7.8.4>	Nomen habebit."
<paulin_aquil. carm. 7.9.1>	Pastores erant proximis in pascuis,
<paulin_aquil. carm. 7.9.2>	Bethleem ab urbe, noctis sub silentio
<paulin_aquil. carm. 7.9.3>	Instabant suos supra greges uigiles,
<paulin_aquil. carm. 7.9.4>	O quam beati.
<paulin_aquil. carm. 7.10.1>	Claritas dei cincxit illos fulgida,
<paulin_aquil. carm. 7.10.2>	Angelus inquit: "Nolite pauescere,
<paulin_aquil. carm. 7.10.3>	En ego modo magnum namque gaudium
<paulin_aquil. carm. 7.10.4>	Nuntio uobis.
<paulin_aquil. carm. 7.11.1>	Erit quod omni seculo mirabile,
<paulin_aquil. carm. 7.11.2>	Hodie quia uobis Christus dominus
<paulin_aquil. carm. 7.11.3>	Natus est Bethleem Dauidis in oppido,
<paulin_aquil. carm. 7.11.4>	Saluator mundi.
<paulin_aquil. carm. 7.12.1>	Hoc uobis signum erit: in presepio
<paulin_aquil. carm. 7.12.2>	Infantem pannis inuolutum positum
<paulin_aquil. carm. 7.12.3>	Inuenietis cum Maria pariter
<paulin_aquil. carm. 7.12.4>	Matre beata."
<paulin_aquil. carm. 7.13.1>	Subito facta fulgentis milicie
<paulin_aquil. carm. 7.13.2>	Est multitudo caelestis exercitus
<paulin_aquil. carm. 7.13.3>	Eodem simul angelo cum flammeo
<paulin_aquil. carm. 7.13.4>	Ualde preclara.
<paulin_aquil. carm. 7.14.1>	Gloriam deo in excelsis sydera
<paulin_aquil. carm. 7.14.2>	Plena sonabant, pax et in hominibus
<paulin_aquil. carm. 7.14.3>	Auditur bonae uoluntatis uocibus
<paulin_aquil. carm. 7.14.4>	In terra sanctis.
<paulin_aquil. carm. 7.15.1>	Pastores namque loquebantur inuicem:
<paulin_aquil. carm. 7.15.2>	"Eamus usque Bethleem celeriter
<paulin_aquil. carm. 7.15.3>	Et uideamus hoc de uerbo qualiter
<paulin_aquil. carm. 7.15.4>	Angelus dixit."
<paulin_aquil. carm. 7.16.1>	Venerunt ergo, inuenerunt puerum,
<paulin_aquil. carm. 7.16.2>	Angelus sicut dixit, in presepio
<paulin_aquil. carm. 7.16.3>	Positum, sanctam genetricem uirginem,
<paulin_aquil. carm. 7.16.4>	Ioseph praesente.
<paulin_aquil. carm. 7.17.1>	In caelo stella nouo clara radio
<paulin_aquil. carm. 7.17.2>	Refulsit, ante que numquam resplenduit,
<paulin_aquil. carm. 7.17.3>	Clarior cunctis astris, mundo nunciat
<paulin_aquil. carm. 7.17.4>	Gaudium magnum.
<paulin_aquil. carm. 7.18.1>	Hanc stellam magi fulgore perspicuo
<paulin_aquil. carm. 7.18.2>	In oriente uiderunt resplendere:
<paulin_aquil. carm. 7.18.3>	"Hoc signum" fantur "tam famosum, nobile
<paulin_aquil. carm. 7.18.4>	Regis est magni.
<paulin_aquil. carm. 7.19.1>	Eamus ergo, inquiramus ubi est,
<paulin_aquil. carm. 7.19.2>	Et offeramus illi saltim munera
<paulin_aquil. carm. 7.19.3>	Nostris oblata de thesauris optima,
<paulin_aquil. carm. 7.19.4>	Aurum, thus, myrram."
<paulin_aquil. carm. 7.20.1>	Haec tria magnum demonstrant mysterium
<paulin_aquil. carm. 7.20.2>	Dona, que deo hominique dederant
<paulin_aquil. carm. 7.20.3>	Tres magi, sancto perdocente spiritu
<paulin_aquil. carm. 7.20.4>	More diuino.
<paulin_aquil. carm. 7.21.1>	In auro regni signat excellentiam,
<paulin_aquil. carm. 7.21.2>	In thure summum sacerdotem typicat,
<paulin_aquil. carm. 7.21.3>	Per myrram Christi sepulturam mystice
<paulin_aquil. carm. 7.21.4>	Optime docet.
<paulin_aquil. carm. 7.22.1>	Ecce uenerunt magi Hierosolimam
<paulin_aquil. carm. 7.22.2>	Dicentes: "Stellam uidimus perfulgidam
<paulin_aquil. carm. 7.22.3>	In oriente. Vbi est qui natus est
<paulin_aquil. carm. 7.22.4>	Rex Iudaeorum?"
<paulin_aquil. carm. 7.23.1>	Herodes magno timore perterritus
<paulin_aquil. carm. 7.23.2>	Reuolui sacras prophetarum paginas
<paulin_aquil. carm. 7.23.3>	Praecepit scribis: "Legite si uerum est.
<paulin_aquil. carm. 7.23.4>	Scriptura teste."
<paulin_aquil. carm. 7.24.1>	Prophetam dudum dixisse commemorant:
<paulin_aquil. carm. 7.24.2>	"Et tu Bethleem, terra Iuda minima
<paulin_aquil. carm. 7.24.3>	Nequaquam eris, ex te dux egreditur,
<paulin_aquil. carm. 7.24.4>	Iacob qui regit."
<paulin_aquil. carm. 7.25.1>	Herodes magis clam uocatis inquiens:
<paulin_aquil. carm. 7.25.2>	"Ite, uidete ubi est, recurrite,
<paulin_aquil. carm. 7.25.3>	Referte michi, ut et ego ueniens
<paulin_aquil. carm. 7.25.4>	Adorem eum."
<paulin_aquil. carm. 7.26.1>	Vulpes Herodes, cur cauda dissimulas
<paulin_aquil. carm. 7.26.2>	Predam captare, qui beluino gutture
<paulin_aquil. carm. 7.26.3>	Sanguinem sitis, agni carnes esuris,
<paulin_aquil. carm. 7.26.4>	Lupe crudelis?
<paulin_aquil. carm. 7.27.1>	Non uales tuam saciare rabiem,
<paulin_aquil. carm. 7.27.2>	Non agnus ille singularis moritur.
<paulin_aquil. carm. 7.27.3>	Nam, uelis nolis, ipse rex est Israel,
<paulin_aquil. carm. 7.27.4>	Rerum creator.
<paulin_aquil. carm. 7.28.1>	Mori dignatur alio in tempore,
<paulin_aquil. carm. 7.28.2>	Quando de cruce preciosi fuderit
<paulin_aquil. carm. 7.28.3>	Sanguinis undam, que mundi mortifera
<paulin_aquil. carm. 7.28.4>	Crimina tollat.
<paulin_aquil. carm. 7.29.1>	Quid fremis, pestis? Iste rex omnipotens
<paulin_aquil. carm. 7.29.2>	Non querit tuum regnum. Tibi poterat
<paulin_aquil. carm. 7.29.3>	Donare suum, si non esses perfidus,
<paulin_aquil. carm. 7.29.4>	Ualde superbus.
<paulin_aquil. carm. 7.30.1>	Quos iugulasti teneros agniculos
<paulin_aquil. carm. 7.30.2>	Sanguinulento, maledicte, gladio,
<paulin_aquil. carm. 7.30.3>	Ablactat uiuos in ouile proprio
<paulin_aquil. carm. 7.30.4>	Pastor benignus.
<paulin_aquil. carm. 7.31.1>	Euntes magi, stella noua praeuia
<paulin_aquil. carm. 7.31.2>	Hos precedebat, donec uenit, steterat
<paulin_aquil. carm. 7.31.3>	Ubi tunc puer erat in cunabulis,
<paulin_aquil. carm. 7.31.4>	Redemptor orbis.
<paulin_aquil. carm. 7.32.1>	O quam perualde magno magi gaudio
<paulin_aquil. carm. 7.32.2>	Uidentes stellam sunt gauisi. Protinus
<paulin_aquil. carm. 7.32.3>	Intrantes domum inuenerunt puerum,
<paulin_aquil. carm. 7.32.4>	Uirginis prolem.
<paulin_aquil. carm. 7.33.1>	Qui procedentes flexis cum genibus
<paulin_aquil. carm. 7.33.2>	Adorauerunt, apertis de thesauris
<paulin_aquil. carm. 7.33.3>	Aurum, thus, myrram obtulerunt domino,
<paulin_aquil. carm. 7.33.4>	Regi deoque.
<paulin_aquil. carm. 7.34.1>	In somnis Perse ne redirent caelitus
<paulin_aquil. carm. 7.34.2>	Sunt ad Herodem perfidum ammoniti.
<paulin_aquil. carm. 7.34.3>	Suam reuersi sunt uiam per aliam
<paulin_aquil. carm. 7.34.4>	In regionem.
<paulin_aquil. carm. 7.35.1>	Illusum demens se uidens rex impius
<paulin_aquil. carm. 7.35.2>	A magis, Bethleem misit, cunctos pueros
<paulin_aquil. carm. 7.35.3>	Mox a bimatu et infra per gladium
<paulin_aquil. carm. 7.35.4>	Mandat extingui.
<paulin_aquil. carm. 7.36.1>	O quam crudelis saeuaque sententia.
<paulin_aquil. carm. 7.36.2>	Mactare iubes teneram infanciam,
<paulin_aquil. carm. 7.36.3>	Insciam mali. Cur non parcis, impie,
<paulin_aquil. carm. 7.36.4>	Lacteae proli?
<paulin_aquil. carm. 7.37.1>	Vox in excelsis, heu, quam tristis resonat,
<paulin_aquil. carm. 7.37.2>	Ploratus multus, ululatus maximus.
<paulin_aquil. carm. 7.37.3>	Maternus luctus frustra premit ubera
<paulin_aquil. carm. 7.37.4>	Nullo sugente.
<paulin_aquil. carm. 7.38.1>	Saluete, flores martyrum candiduli,
<paulin_aquil. carm. 7.38.2>	Respersi tamen rore sed purpureo,
<paulin_aquil. carm. 7.38.3>	Felices nati hac in luce rosuli,
<paulin_aquil. carm. 7.38.4>	Pulchri, tenelli.
<paulin_aquil. carm. 7.39.1>	Caelestis prorsus manibus angelicis
<paulin_aquil. carm. 7.39.2>	Collecti estis in canistro positi,
<paulin_aquil. carm. 7.39.3>	Agni sub throno quam bene reconditi
<paulin_aquil. carm. 7.39.4>	In sempiternum.
<paulin_aquil. carm. 7.40.1>	Herodes iacet in profundo tartari
<paulin_aquil. carm. 7.40.2>	Combustus flammis, laceratus uermibus,
<paulin_aquil. carm. 7.40.3>	Pice decoctus, dissipatus sulphure,
<paulin_aquil. carm. 7.40.4>	Infelix ille.
<paulin_aquil. carm. 7.41.1>	In paradyso uos, famosi pueri,
<paulin_aquil. carm. 7.41.2>	Aureas domos fontesque lactifluos,
<paulin_aquil. carm. 7.41.3>	Mellitos modo possidetis riuulos,
<paulin_aquil. carm. 7.41.4>	Semper felices.
<paulin_aquil. carm. 7.42.1>	Gloria sanctae trinitati unice,
<paulin_aquil. carm. 7.42.2>	Patri natoque, flamini paraclito,
<paulin_aquil. carm. 7.42.3>	Et nunc et ultra per inmensa secula
<paulin_aquil. carm. 7.42.4>	Sit semper. Amen.

<paulin_aquil. carm. 8.1.1>	Congregauit nos in unum Christi amor,
<paulin_aquil. carm. 8.1.2>	Exultemus et in ipso iocundemur,
<paulin_aquil. carm. 8.1.3>	Timeamus et amemus deum uiuum
<paulin_aquil. carm. 8.1.4>	Et ex corde diligamus nos sincero.
<paulin_aquil. carm. 8.1.5>	Vbi caritas est uera, deus ibi est.
<paulin_aquil. carm. 8.2.1>	Qui non habet caritatem, nihil habet
<paulin_aquil. carm. 8.2.2>	Sed in tenebris et umbra mortis manet.
<paulin_aquil. carm. 8.2.3>	Nos alterutrum amemus et in die,
<paulin_aquil. carm. 8.2.4>	Sicut decet, ambulemus lucis fili.
<paulin_aquil. carm. 8.2.5>	Vbi caritas est uera, deus ibi est.
<paulin_aquil. carm. 8.3.1>	Clamat dominus et dicit clara uoce:
<paulin_aquil. carm. 8.3.2>	"Vbi fuerint in unum congregati
<paulin_aquil. carm. 8.3.3>	Meum propter nomen simul tres uel duo,
<paulin_aquil. carm. 8.3.4>	Et in medio eorum ego ero."
<paulin_aquil. carm. 8.3.5>	Vbi caritas est uera, deus ibi est.
<paulin_aquil. carm. 8.4.1>	Simul ergo cum in unum congregamur,
<paulin_aquil. carm. 8.4.2>	Ne nos mente diuidamus, caueamus.
<paulin_aquil. carm. 8.4.3>	Cessent iurgia maligna, cessent lites,
<paulin_aquil. carm. 8.4.4>	Uere medium sic nostrum Christus erit.
<paulin_aquil. carm. 8.4.5>	Vbi caritas est uera, deus ibi est.
<paulin_aquil. carm. 8.5.1>	Nam ut caritas coniungit et absentes,
<paulin_aquil. carm. 8.5.2>	Sic discordia seiungit et praesentes.
<paulin_aquil. carm. 8.5.3>	Vnum omnes indiuise senciamus,
<paulin_aquil. carm. 8.5.4>	Ne, et simul aggregati, diuidamur.
<paulin_aquil. carm. 8.5.5>	Vbi caritas est uera, deus ibi est.
<paulin_aquil. carm. 8.6.1>	Karitas est summum bonum, amplum donum,
<paulin_aquil. carm. 8.6.2>	In qua pendet totus ordo preceptorum,
<paulin_aquil. carm. 8.6.3>	Per quam uetus atque noua lex impletur,
<paulin_aquil. carm. 8.6.4>	Quae ad celi celsa mittit se repletos.
<paulin_aquil. carm. 8.6.5>	Vbi caritas est uera, deus ibi est.
<paulin_aquil. carm. 8.7.1>	Haec per coccum prisce legis figuratur,
<paulin_aquil. carm. 8.7.2>	Qui colore rubro tingui bis iubetur,
<paulin_aquil. carm. 8.7.3>	Quia caritas preceptis in duobus
<paulin_aquil. carm. 8.7.4>	Constat, quibus dens amatur atque homo.
<paulin_aquil. carm. 8.7.5>	Vbi caritas est uera, deus ibi est.
<paulin_aquil. carm. 8.8.1>	Tota ergo mente deum diligamus
<paulin_aquil. carm. 8.8.2>	Et illius nil amori preponamus,
<paulin_aquil. carm. 8.8.3>	Inde proximos in deo ut nos ipsos
<paulin_aquil. carm. 8.8.4>	Et amemus propter Christum inimicos.
<paulin_aquil. carm. 8.8.5>	Vbi caritas est uera, deus ibi est.
<paulin_aquil. carm. 8.9.1>	Qui hoc geminum preceptum caritatis
<paulin_aquil. carm. 8.9.2>	Mente humili contendit obseruare,
<paulin_aquil. carm. 8.9.3>	Uere hic in Christo manet, et in illo
<paulin_aquil. carm. 8.9.4>	Nocte sceleris expulsa manet Christus.
<paulin_aquil. carm. 8.9.5>	Vbi caritas est uera, deus ibi est.
<paulin_aquil. carm. 8.10.1>	Ardua et arta uia ducit sursum,
<paulin_aquil. carm. 8.10.2>	Ampla est atque deuexa quae deorsum.
<paulin_aquil. carm. 8.10.3>	Sed perennem dat fraternus amor uitam,
<paulin_aquil. carm. 8.10.4>	Et perpetuam maligna lis dat penam.
<paulin_aquil. carm. 8.10.5>	Vbi caritas est uera, deus ibi est.
<paulin_aquil. carm. 8.11.1>	Unanimiter excelsum imploremus,
<paulin_aquil. carm. 8.11.2>	Ut det pacem clemens nostris in diebus,
<paulin_aquil. carm. 8.11.3>	Iungat fidei speique opus bonum,
<paulin_aquil. carm. 8.11.4>	Ut consortium captemus supernorum.
<paulin_aquil. carm. 8.11.5>	Vbi caritas est uera, deus ibi est.
<paulin_aquil. carm. 8.12.1>	"Gloria aeterno regi" decantemus
<paulin_aquil. carm. 8.12.2>	Et pro uita dominorum exoremus,
<paulin_aquil. carm. 8.12.3>	Multos ut cum ipsis annos gaudeamus,
<paulin_aquil. carm. 8.12.4>	Propter quorum hic amorem congregamur.
<paulin_aquil. carm. 8.12.5>	Vbi caritas est uera, deus ibi est.

<paulin_aquil. carm. 9.1.1>	Hic est dies, in quo Christi precioso
<paulin_aquil. carm. 9.1.2>	Est in sanguine redemptus mundus totus,
<paulin_aquil. carm. 9.1.3>	In quo ouem que errauit pastor bonus
<paulin_aquil. carm. 9.1.4>	Ad ouile reportauit ulnis sacris.
<paulin_aquil. carm. 9.1.5>	De sepulchro resurrexit pastor bonus.
<paulin_aquil. carm. 9.2.1>	Vna sabati surrexit ualde mane,
<paulin_aquil. carm. 9.2.2>	Sic aparuit Mariae Magdalenae,
<paulin_aquil. carm. 9.2.3>	Que discipulis occurrens nuntiauit:
<paulin_aquil. carm. 9.2.4>	"Vere dominus surrexit, sicut dixit."
<paulin_aquil. carm. 9.2.5>	De sepulchro resurrexit pastor bonus.
<paulin_aquil. carm. 9.3.1>	Mortis nuncium per stultam mulierem
<paulin_aquil. carm. 9.3.2>	A paradyso suscepit mundus olim,
<paulin_aquil. carm. 9.3.3>	Dignum fuit ut per bonam mulierem
<paulin_aquil. carm. 9.3.4>	A sepulchro uitam mundus obaudiret.
<paulin_aquil. carm. 9.3.5>	De sepulchro resurrexit pastor bonus.
<paulin_aquil. carm. 9.4.1>	Mors in orbem introiuit sub peccato,
<paulin_aquil. carm. 9.4.2>	Quod commisit primus homo per mandatum,
<paulin_aquil. carm. 9.4.3>	Et ab illo usque Christum perdurauit,
<paulin_aquil. carm. 9.4.4>	Qui per crucem uitam mundi reuocauit.
<paulin_aquil. carm. 9.4.5>	De sepulchro resurrexit pastor bonus.
<paulin_aquil. carm. 9.5.1>	Adam uetitum cum lignum usurparet,
<paulin_aquil. carm. 9.5.2>	Mortem nobis propinauit. Sed dum lignum
<paulin_aquil. carm. 9.5.3>	Christus crucis contrectauit, uitam nobis
<paulin_aquil. carm. 9.5.4>	In perpetuo firmauit et donauit.
<paulin_aquil. carm. 9.5.5>	De sepulchro resurrexit pastor bonus.
<paulin_aquil. carm. 9.6.1>	Serpens callidus gularum fraude primum
<paulin_aquil. carm. 9.6.2>	In paradyso decepit protoplaustum,
<paulin_aquil. carm. 9.6.3>	Christus patri obediuit usque ad mortem
<paulin_aquil. carm. 9.6.4>	Et cum <morte> triumphauit sic serpentem.
<paulin_aquil. carm. 9.6.5>	De sepulchro resurrexit pastor bonus.
<paulin_aquil. carm. 9.7.1>	Nam regnauit mors ab Adam et in eos,
<paulin_aquil. carm. 9.7.2>	Quos non propria peccata polluerunt,
<paulin_aquil. carm. 9.7.3>	Sed sub uinculo delicti protoplausti
<paulin_aquil. carm. 9.7.4>	Descendebant ad infernum et electi.
<paulin_aquil. carm. 9.7.5>	De sepulchro resurrexit pastor bonus.
<paulin_aquil. carm. 9.8.1>	Christus passus est pro nobis et auctorem
<paulin_aquil. carm. 9.8.2>	Mortis sua morte uicit et deleuit
<paulin_aquil. carm. 9.8.3>	Mox cirographum peccati, quod infelix
<paulin_aquil. carm. 9.8.4>	Homo tulit a serpente, cum cecidit.
<paulin_aquil. carm. 9.8.5>	De sepulchro resurrexit pastor bonus.
<paulin_aquil. carm. 9.9.1>	Nam cum caro in sepulchro quieuisset,
<paulin_aquil. carm. 9.9.2>	Portas tartari potenter Christus fregit,
<paulin_aquil. carm. 9.9.3>	Inde electos liberauit et in sanctam
<paulin_aquil. carm. 9.9.4>	Ciuitatem collocauit inmortales.
<paulin_aquil. carm. 9.9.5>	De sepulchro resurrexit pastor bonus.
<paulin_aquil. carm. 9.10.1>	Hoc misterium qui possit estimare?
<paulin_aquil. carm. 9.10.2>	Ante celos nec electus penetrauit,
<paulin_aquil. carm. 9.10.3>	Modo eciam latroni paradisi
<paulin_aquil. carm. 9.10.4>	Christus portas est dignatus aperire.
<paulin_aquil. carm. 9.10.5>	De sepulchro resurrexit pastor bonus.
<paulin_aquil. carm. 9.11.1>	Iudas impie crudelis latro dire,
<paulin_aquil. carm. 9.11.2>	Lupe rapax et inmitis inimice,
<paulin_aquil. carm. 9.11.3>	Penas lues sub geenna infinitas,
<paulin_aquil. carm. 9.11.4>	Qui necare uitam mundi cupiebas.
<paulin_aquil. carm. 9.11.5>	De sepulchro resurrexit pastor bonus.
<paulin_aquil. carm. 9.12.1>	Vita nostra resurrexit de sepulcro,
<paulin_aquil. carm. 9.12.2>	Cum qua simul resurrexit omnis mundus.
<paulin_aquil. carm. 9.12.3>	Suis ictibus perculsa inimica
<paulin_aquil. carm. 9.12.4>	Iam perisse solam modo mors se gemat.
<paulin_aquil. carm. 9.12.5>	De sepulchro resurrexit pastor bonus.
<paulin_aquil. carm. 9.13.1>	Gens nefanda Iudeorum tristis modo
<paulin_aquil. carm. 9.13.2>	Debet flere et in luctu permanere,
<paulin_aquil. carm. 9.13.3>	Que demittere latronem expetiuit
<paulin_aquil. carm. 9.13.4>	Et auctorem mundi clamat crucifigi.
<paulin_aquil. carm. 9.13.5>	De sepulchro resurrexit pastor bonus.
<paulin_aquil. carm. 9.14.1>	Nos oportet exultare, uiri fratres,
<paulin_aquil. carm. 9.14.2>	Et feliciter in Christo iocundari,
<paulin_aquil. carm. 9.14.3>	Qui purpureo cruore nos redemit
<paulin_aquil. carm. 9.14.4>	Et ad aurea celorum regna misit.
<paulin_aquil. carm. 9.14.5>	De sepulchro resurrexit pastor bonus.

<paulin_aquil. carm. 10.1.1>	Refulget alme dies lucis candidus
<paulin_aquil. carm. 10.1.2>	Partum puellae uirginis post aureum,
<paulin_aquil. carm. 10.1.3>	Quando supernis filius de sedibus
<paulin_aquil. carm. 10.1.4>	A patre missus homo nasci uoluit,
<paulin_aquil. carm. 10.1.5>	Permansit idem proles alti numinis.
<paulin_aquil. carm. 10.2.1>	Legis sacratae sanctis caerimoniis
<paulin_aquil. carm. 10.2.2>	Subiectus omnis calamo Mosayco
<paulin_aquil. carm. 10.2.3>	Dignatur esse, qui regit perfulgidos
<paulin_aquil. carm. 10.2.4>	In arce patris ordines angelicos,
<paulin_aquil. carm. 10.2.5>	Caelumque terram fundauit ac maria.
<paulin_aquil. carm. 10.3.1>	Postquam puellae dies quadragesimus
<paulin_aquil. carm. 10.3.2>	Est adimpletus, iuxta legem domini
<paulin_aquil. carm. 10.3.3>	Maria uirgo Iesum sanctum puerum
<paulin_aquil. carm. 10.3.4>	Ulnis sacratis templi tunc in atriis
<paulin_aquil. carm. 10.3.5>	Tulit, tremendi genitoris unicum.
<paulin_aquil. carm. 10.4.1>	Mater beata carnis sub uelamine
<paulin_aquil. carm. 10.4.2>	Deum ferebat humeris castissimis,
<paulin_aquil. carm. 10.4.3>	Dulcia strictis basia sub labiis
<paulin_aquil. carm. 10.4.4>	Deoque uero homini impresserat
<paulin_aquil. carm. 10.4.5>	Ori, iubente quo sunt cuncta condita.
<paulin_aquil. carm. 10.5.1>	Duos parentes tulerunt candidulos
<paulin_aquil. carm. 10.5.2>	Pullos columbae lacteolis plumulis,
<paulin_aquil. carm. 10.5.3>	Dedere in templo par pro eo turturum,
<paulin_aquil. carm. 10.5.4>	Legis ueluti promulgabat sanctio,
<paulin_aquil. carm. 10.5.5>	Quales perustas consecrarent hostias.
<paulin_aquil. carm. 10.6.1>	Dei sacerdos humilis, mitissimus
<paulin_aquil. carm. 10.6.2>	Erat in urbe, iustus, senex optimus,
<paulin_aquil. carm. 10.6.3>	Felix, beatus Symeon caelifluo
<paulin_aquil. carm. 10.6.4>	Sanctoque plenus affuit spiramine
<paulin_aquil. carm. 10.6.5>	Sacra sub aula uerbi dei concitus.
<paulin_aquil. carm. 10.7.1>	Hic namque dudum responsum acceperat,
<paulin_aquil. carm. 10.7.2>	Sancto docente spiritu, quod uinculo
<paulin_aquil. carm. 10.7.3>	Mortis resolui non possit de corpore,
<paulin_aquil. carm. 10.7.4>	Nisi uideret Christum uiuens domini,
<paulin_aquil. carm. 10.7.5>	Quem misit alto genitor de soliis.
<paulin_aquil. carm. 10.8.1>	Suscepit namque puerum in manibus,
<paulin_aquil. carm. 10.8.2>	Agens superno genitori gratias,
<paulin_aquil. carm. 10.8.3>	Ulnis retentans benedixit dominum,
<paulin_aquil. carm. 10.8.4>	Amore plenus cordis cum dulcedine,
<paulin_aquil. carm. 10.8.5>	Addens et alto sermone subintulit:
<paulin_aquil. carm. 10.9.1>	"Dimitte tuum, domine, nunc, obsecro,
<paulin_aquil. carm. 10.9.2>	In pace seruum, quia meis merui
<paulin_aquil. carm. 10.9.3>	Uidere tuum salutare uisibus,
<paulin_aquil. carm. 10.9.4>	Quod praeparasti pietate unica
<paulin_aquil. carm. 10.9.5>	Ante tuorum populorum faciem.
<paulin_aquil. carm. 10.10.1>	Fulgensque lumen gentium in oculis,
<paulin_aquil. carm. 10.10.2>	Gloriam plebi Israelis germinis.
<paulin_aquil. carm. 10.10.3>	Positus hic est in ruinam scandali
<paulin_aquil. carm. 10.10.4>	Et in salutem Iacob stirpis aureae,
<paulin_aquil. carm. 10.10.5>	Donec secreta cordium se pallient.
<paulin_aquil. carm. 10.11.1>	Ipsius ecce tuam, sancta genitrix,
<paulin_aquil. carm. 10.11.2>	Transibit ictus gladii per animam."
<paulin_aquil. carm. 10.11.3>	Seruabat casto mystica sub pectore
<paulin_aquil. carm. 10.11.4>	Maria uerba conferens alacriter
<paulin_aquil. carm. 10.11.5>	Dictis supernis credula fideliter.
<paulin_aquil. carm. 10.12.1>	Gloria patri, Iesu, magni numinis,
<paulin_aquil. carm. 10.12.2>	Et tibi, nate, patris unigenite,
<paulin_aquil. carm. 10.12.3>	Decus, potestas, uirtus super aethera,
<paulin_aquil. carm. 10.12.4>	Sancto per omne saeculum paraclito
<paulin_aquil. carm. 10.12.5>	Laus infinita, honor et imperium.

<paulin_aquil. carm. 11.1.1>	Insigne sanctum tempus acceptabile!
<paulin_aquil. carm. 11.1.2>	Adsunt salutis dies uenerabiles.
<paulin_aquil. carm. 11.1.3>	Plenis oliuo sponso cum lampadibus
<paulin_aquil. carm. 11.1.4>	Curramus omnes obuiam palmifero,
<paulin_aquil. carm. 11.1.5>	Mundi superbo superato principe.
<paulin_aquil. carm. 11.2.1>	Caste pieque uiuamus et sobrie
<paulin_aquil. carm. 11.2.2>	Soli tremendo seruientes domino
<paulin_aquil. carm. 11.2.3>	De corde puro, totisque praecordiis
<paulin_aquil. carm. 11.2.4>	Laudes feramus dei sapientie,
<paulin_aquil. carm. 11.2.5>	Quae nos redemit pretioso sanguine.
<paulin_aquil. carm. 11.3.1>	A paradysi laetabundis gaudiis
<paulin_aquil. carm. 11.3.2>	Nos traxit olim ciborum cupiditas,
<paulin_aquil. carm. 11.3.3>	Portas polorum dulcedo gluttifera
<paulin_aquil. carm. 11.3.4>	Clauserat, alta dispensante gratia,
<paulin_aquil. carm. 11.3.5>	Quae nos reduxit ad caelorum limina.
<paulin_aquil. carm. 11.4.1>	Nos laeta traxit caro de paradyso,
<paulin_aquil. carm. 11.4.2>	Misit in huius seculi exilium,
<paulin_aquil. carm. 11.4.3>	In lacrimarum ualle delitiscimus,
<paulin_aquil. carm. 11.4.4>	Diris ligati peccatorum uinculis:
<paulin_aquil. carm. 11.4.5>	Afflicta modo reducat ad sidera.
<paulin_aquil. carm. 11.5.1>	Ieiuniorum sunt sacrata tempora,
<paulin_aquil. carm. 11.5.2>	In quibus hostis bellum mouit inuidus.
<paulin_aquil. carm. 11.5.3>	Ne sanctitatis cumulentur merita,
<paulin_aquil. carm. 11.5.4>	Temptationum infigit aculeos,
<paulin_aquil. carm. 11.5.5>	Quos sola sedat singularis bonitas.
<paulin_aquil. carm. 11.6.1>	Ieiuna uincit uitiorum milia
<paulin_aquil. carm. 11.6.2>	Diuina caro suffragante gratia,
<paulin_aquil. carm. 11.6.3>	Resistit irae, refrenat libidinem,
<paulin_aquil. carm. 11.6.4>	Dat castitatis triumphale praemium,
<paulin_aquil. carm. 11.6.5>	Cingit corona uirginalem uerticem.
<paulin_aquil. carm. 11.7.1>	Moyses, electus domini tirunculus,
<paulin_aquil. carm. 11.7.2>	Petre sub antro quadraginta dierum
<paulin_aquil. carm. 11.7.3>	Ieiuniorum consecrauit ferias,
<paulin_aquil. carm. 11.7.4>	Ut possit almo legem scriptam digito
<paulin_aquil. carm. 11.7.5>	Sancta sub aure leniter suscipere.
<paulin_aquil. carm. 11.8.1>	Propheta sanctus Helias abstinuit
<paulin_aquil. carm. 11.8.2>	Continuatis totidemque diebus,
<paulin_aquil. carm. 11.8.3>	Ionas dicauit triduani temporis
<paulin_aquil. carm. 11.8.4>	Niniuitarum celebre ieiunium,
<paulin_aquil. carm. 11.8.5>	Detersit omne criminis piaculum.
<paulin_aquil. carm. 11.9.1>	Fons pietatis, infinita bonitas
<paulin_aquil. carm. 11.9.2>	Suscepta carne, quadraginta diebus
<paulin_aquil. carm. 11.9.3>	Iesus redemptor ore nullum pertulit
<paulin_aquil. carm. 11.9.4>	Potum cibumque, sacro sub ieiunio
<paulin_aquil. carm. 11.9.5>	A spiritali fame nos eripuit.
<paulin_aquil. carm. 11.10.1>	Gloria deo sit patri perenniter,
<paulin_aquil. carm. 11.10.2>	Sit semper honor alti nato nominis,
<paulin_aquil. carm. 11.10.3>	Virtus, potestas sanctoque spiritui,
<paulin_aquil. carm. 11.10.4>	Sit trinitati decus et imperium
<paulin_aquil. carm. 11.10.5>	Per infinita saeculorum <saecula>.

<paulin_aquil. carm. 12.1.1>	Refulget omnis luce mundus aurea
<paulin_aquil. carm. 12.1.2>	Perfusus, aether inrorat dulcedinem,
<paulin_aquil. carm. 12.1.3>	Astra iocundis celum luminariis
<paulin_aquil. carm. 12.1.4>	Cingit per omne decus radiantia,
<paulin_aquil. carm. 12.1.5>	Distillat aer balsamorum guttulas.
<paulin_aquil. carm. 12.2.1>	Occasus, ortus, aquilo, septentrion,
<paulin_aquil. carm. 12.2.2>	Tellusque pontus, oceani limites,
<paulin_aquil. carm. 12.2.3>	Lati polorum iubilate cardines,
<paulin_aquil. carm. 12.2.4>	Fontes aquarum, flumina labentia,
<paulin_aquil. carm. 12.2.5>	Gaudete campi, montium cacumina.
<paulin_aquil. carm. 12.3.1>	Surrexit ecce dominus ab inferis,
<paulin_aquil. carm. 12.3.2>	Deuicta morte cum triumpho rediit,
<paulin_aquil. carm. 12.3.3>	Uictor iniquum spoliauit tartarum,
<paulin_aquil. carm. 12.3.4>	Claustra gehennae fregit et cyrographum
<paulin_aquil. carm. 12.3.5>	Mortis cruore diluit rosifluo.
<paulin_aquil. carm. 12.4.1>	Sol, scema mundi, decus caeli rutilum,
<paulin_aquil. carm. 12.4.2>	Delusit omne seculum meridie,
<paulin_aquil. carm. 12.4.3>	Texit globorum lampades nigredine,
<paulin_aquil. carm. 12.4.4>	Celum tabescit, tetra nocte territus
<paulin_aquil. carm. 12.4.5>	Languit orbis obsitus caligine.
<paulin_aquil. carm. 12.5.1>	Expauit arua, tremuerunt maria,
<paulin_aquil. carm. 12.5.2>	Uelum rescissum templi mox per medium,
<paulin_aquil. carm. 12.5.3>	Fisse deinde patuerunt silices,
<paulin_aquil. carm. 12.5.4>	Multa piorum corpora surrexerant
<paulin_aquil. carm. 12.5.5>	De monumentis, dudum qui dormierant.
<paulin_aquil. carm. 12.6.1>	Vt uidit anguis, immolatum uespere
<paulin_aquil. carm. 12.6.2>	Corporis almi sanctum sacrificium,
<paulin_aquil. carm. 12.6.3>	Quod mane celum repleuit odoribus,
<paulin_aquil. carm. 12.6.4>	Dolore multo saucius increpuit,
<paulin_aquil. carm. 12.6.5>	Percussus agni mansueti uulnere.
<paulin_aquil. carm. 12.7.1>	Vidit in ara sacram crucis hostiam,
<paulin_aquil. carm. 12.7.2>	Sanguinis undam, laticem de latere
<paulin_aquil. carm. 12.7.3>	Sancto fluentem, saeculi qui crimina
<paulin_aquil. carm. 12.7.4>	Abluit, alta paradysi gaudia
<paulin_aquil. carm. 12.7.5>	Data latroni, fractus colla sibila.
<paulin_aquil. carm. 12.8.1>	Felix refulsit tristia post sabbata
<paulin_aquil. carm. 12.8.2>	Dies serena perlustrata lumine,
<paulin_aquil. carm. 12.8.3>	Quae sola cunctis antefertur diebus,
<paulin_aquil. carm. 12.8.4>	In qua redemptor surrexit a mortuis,
<paulin_aquil. carm. 12.8.5>	Mundi superbo superato principe.
<paulin_aquil. carm. 12.9.1>	Venit Maria Magdalene sabbati
<paulin_aquil. carm. 12.9.2>	Altera simul Maria diluculo
<paulin_aquil. carm. 12.9.3>	Ad monumentum, portantes aromata,
<paulin_aquil. carm. 12.9.4>	Ut ualde mane corpus sacratissimum
<paulin_aquil. carm. 12.9.5>	Christi linirent redolenti crismate.
<paulin_aquil. carm. 12.10.1>	Concussa tellus ab imo resiliit,
<paulin_aquil. carm. 12.10.2>	Terrore pulsa riguerunt marmora,
<paulin_aquil. carm. 12.10.3>	Inuasit horror mulieres pauidas,
<paulin_aquil. carm. 12.10.4>	Ab ore namque monumenti lapidem
<paulin_aquil. carm. 12.10.5>	Dum sanctus ouans angelus reuolueret.
<paulin_aquil. carm. 12.11.1>	Flentes at ille loquebantur mutuo:
<paulin_aquil. carm. 12.11.2>	"Quis a sepulchro clauso nobis ostio
<paulin_aquil. carm. 12.11.3>	Magno remouet lapide, quo zmyrnea
<paulin_aquil. carm. 12.11.4>	Tinguatur unda corpus, aromaticis
<paulin_aquil. carm. 12.11.5>	Litum respiret pretiosis roribus?"
<paulin_aquil. carm. 12.12.1>	Angelus, ecce, domini perfulgidus
<paulin_aquil. carm. 12.12.2>	Sedens in albis reuoluto lapide
<paulin_aquil. carm. 12.12.3>	Talibus illas refouet alloquiis:
<paulin_aquil. carm. 12.12.4>	"Quid mulieres uiuentem cum mortuis
<paulin_aquil. carm. 12.12.5>	Queritis? Ipse surrexit ut dixerat.
<paulin_aquil. carm. 12.13.1>	En, ecce locus, ubi fuit positus
<paulin_aquil. carm. 12.13.2>	Dominus. Ite, dicite discipulis:
<paulin_aquil. carm. 12.13.3>	Surrexit autem, Galileam petiit,
<paulin_aquil. carm. 12.13.4>	Destruxit eum, qui mortis imperium
<paulin_aquil. carm. 12.13.5>	Habebat ante, sicuti praedixerat."
<paulin_aquil. carm. 12.14.1>	Ibant alacri pectore feliciter,
<paulin_aquil. carm. 12.14.2>	Occurrit illis Iesus, mundi gloria,
<paulin_aquil. carm. 12.14.3>	Mitis, suauis ac desiderabilis,
<paulin_aquil. carm. 12.14.4>	Totus benignus, dulce desiderium,
<paulin_aquil. carm. 12.14.5>	Salus perennis eternorum ciuium.
<paulin_aquil. carm. 12.15.1>	Spes namque mundi salutaris unica,
<paulin_aquil. carm. 12.15.2>	Fons, uita, uirtus, sempiterna ueritas,
<paulin_aquil. carm. 12.15.3>	Pietas ardens, omnis consolacio,
<paulin_aquil. carm. 12.15.4>	Uultu sereno solis super radium
<paulin_aquil. carm. 12.15.5>	Dixit "Auete" sanctis mulieribus.
<paulin_aquil. carm. 12.16.1>	Ille sacratos ac desiderabiles
<paulin_aquil. carm. 12.16.2>	Sanctosque pedes tenuerunt dulcius,
<paulin_aquil. carm. 12.16.3>	Dederant strictim basia melliflua,
<paulin_aquil. carm. 12.16.4>	Plantas beatas non cessabant lambere
<paulin_aquil. carm. 12.16.5>	Aper mille uices uenerandis labiis.
<paulin_aquil. carm. 12.17.1>	O quam beatas, felices, lectissimas
<paulin_aquil. carm. 12.17.2>	Quapropter istas mulieres dixerim!
<paulin_aquil. carm. 12.17.3>	Sed nullus inest mihi sermo facilis,
<paulin_aquil. carm. 12.17.4>	Qui possit harum saltim summum tegminis
<paulin_aquil. carm. 12.17.5>	De laude filum promulgando tangere.
<paulin_aquil. carm. 12.18.1>	Istos sacratos patriarche nobiles,
<paulin_aquil. carm. 12.18.2>	Multi prophete, reges et pontifices
<paulin_aquil. carm. 12.18.3>	Pedes uidere uoluerunt anxie,
<paulin_aquil. carm. 12.18.4>	Sed non uiderunt, quos felices femine
<paulin_aquil. carm. 12.18.5>	Dulci retentu meruerunt stringere.
<paulin_aquil. carm. 12.19.1>	Tunc Iesus illis, totus bonus dominus,
<paulin_aquil. carm. 12.19.2>	Dixit: "Nolite iam ultra pauescere,
<paulin_aquil. carm. 12.19.3>	Sed ite, meis dicite discipulis,
<paulin_aquil. carm. 12.19.4>	In Galileam montis in cacumine
<paulin_aquil. carm. 12.19.5>	Eant, ibique me uidebunt pariter."
<paulin_aquil. carm. 12.20.1>	Hec quippe iussa festinante poplite
<paulin_aquil. carm. 12.20.2>	Peracta, sanctis dixerunt discipulis:
<paulin_aquil. carm. 12.20.3>	"Surrexit, ecce, dominus ut dixerat,
<paulin_aquil. carm. 12.20.4>	In Galilaea montis super uerticem,
<paulin_aquil. carm. 12.20.5>	Illuc euntes, uos eum uidebitis."
<paulin_aquil. carm. 12.21.1>	Cursim uenerunt undecim discipuli
<paulin_aquil. carm. 12.21.2>	In Galileam, sed Petrus ex nomine
<paulin_aquil. carm. 12.21.3>	Uenit uocatus, suum namque dominum
<paulin_aquil. carm. 12.21.4>	Adorauerunt, quibus uulnus lancee
<paulin_aquil. carm. 12.21.5>	Ostendit adque clauorum uestigia.
<paulin_aquil. carm. 12.22.1>	Magno beati sunt gauisi gaudio
<paulin_aquil. carm. 12.22.2>	Omnesque prorsus felices discipuli.
<paulin_aquil. carm. 12.22.3>	Quidam labenti dubitabant pectore,
<paulin_aquil. carm. 12.22.4>	Firmabat unus Thomas: "Nisi uidero
<paulin_aquil. carm. 12.22.5>	Latus apertum, non credam, per lanceam.
<paulin_aquil. carm. 12.23.1>	Nisi sacratis fixuras in manibus
<paulin_aquil. carm. 12.23.2>	Tangam, foderunt quas clauorum iacula,
<paulin_aquil. carm. 12.23.3>	Non credam." Iesus cui dulcis dominus
<paulin_aquil. carm. 12.23.4>	Palpanda membra concessit continuo.
<paulin_aquil. carm. 12.23.5>	"Dominus" inquid "meus et deus meus."
<paulin_aquil. carm. 12.24.1>	Tunc dixit illis: "Pax uobis, en ego sum.
<paulin_aquil. carm. 12.24.2>	Omnis potestas in celo cum gloria
<paulin_aquil. carm. 12.24.3>	Est data mihi, fixo corde credite,
<paulin_aquil. carm. 12.24.4>	In terra summa potestas, uictoria
<paulin_aquil. carm. 12.24.5>	Mihi manebit per aeterna secula."
<paulin_aquil. carm. 12.25.1>	Cur dicis, alta dei sapiencia,
<paulin_aquil. carm. 12.25.2>	Hanc esse tibi potestatem traditam,
<paulin_aquil. carm. 12.25.3>	Quam semper habes cum patre consimilem,
<paulin_aquil. carm. 12.25.4>	Datam sed carnis per naturam subditam,
<paulin_aquil. carm. 12.25.5>	De matre sancta quam uenisti sumere?
<paulin_aquil. carm. 12.26.1>	A patre data non creditur aliter
<paulin_aquil. carm. 12.26.2>	Gignendo nisi modo ineffabili,
<paulin_aquil. carm. 12.26.3>	Nam semper aequa, semper compar gloria
<paulin_aquil. carm. 12.26.4>	Patri tibique sanctoque spiritui
<paulin_aquil. carm. 12.26.5>	Manet, potestas, uirtus, laus, imperium.
<paulin_aquil. carm. 12.27.1>	Spirans in eis insufflauit protinus,
<paulin_aquil. carm. 12.27.2>	"Sanctum" profatur "accipite spiritum.
<paulin_aquil. carm. 12.27.3>	Peccata quorum commissa dimittitis,
<paulin_aquil. carm. 12.27.4>	Erunt remissa, quorumque tenebitis,
<paulin_aquil. carm. 12.27.5>	Erunt retenta". His preceptis addidit:
<paulin_aquil. carm. 12.28.1>	"Nunc ite, cunctas per mundum celeriter
<paulin_aquil. carm. 12.28.2>	Gentes docete, Iordanis sub gurgite
<paulin_aquil. carm. 12.28.3>	In patris adque filii et spiritus
<paulin_aquil. carm. 12.28.4>	Sancti lauate nomine, praecipite
<paulin_aquil. carm. 12.28.5>	Mundo servare lauacri misterium.
<paulin_aquil. carm. 12.29.1>	Docete cuncta seruare ruriculas
<paulin_aquil. carm. 12.29.2>	Precepta uobis que mandaui lucida,
<paulin_aquil. carm. 12.29.3>	Quo tendit orbis quattuor ad angulos.
<paulin_aquil. carm. 12.29.4>	En ego cunctis sum uobiscum diebus,
<paulin_aquil. carm. 12.29.5>	Quousque saecli fiat consummacio."
<paulin_aquil. carm. 12.30.1>	Mors inimica se perisse doleat,
<paulin_aquil. carm. 12.30.2>	Mortua uita mortis regnum diripit,
<paulin_aquil. carm. 12.30.3>	Mors ultra iam non illi dominabitur,
<paulin_aquil. carm. 12.30.4>	Ouem reduxit ad ouile perditam,
<paulin_aquil. carm. 12.30.5>	In cruce totum renouauit seculum.
<paulin_aquil. carm. 12.31.1>	Sit tibi deo patri laus et gloria,
<paulin_aquil. carm. 12.31.2>	Sit crucifixo decus et imperium.
<paulin_aquil. carm. 12.31.3>	Sanctoque simul potestas spiritui,
<paulin_aquil. carm. 12.31.4>	Sit trinitati salus indiuidua
<paulin_aquil. carm. 12.31.5>	Per cuncta semper seculorum secula.

<paulin_aquil. carm. 13.1.1>	Iam nunc per omne lux refulget saeculum,
<paulin_aquil. carm. 13.1.2>	Lux illa, patris quae lucet de solio,
<paulin_aquil. carm. 13.1.3>	Quae fons, origo, splendor lucis aureae
<paulin_aquil. carm. 13.1.4>	Habensque semper lumen indeficiens
<paulin_aquil. carm. 13.1.5>	Caelum serenat arcens mundi tenebras.
<paulin_aquil. carm. 13.2.1>	Huius sacrato lucis de uibramine
<paulin_aquil. carm. 13.2.2>	Suscepit almum radium sub pectore
<paulin_aquil. carm. 13.2.3>	Marcus beatus, doctor euangelicus,
<paulin_aquil. carm. 13.2.4>	Factus lucerna, more tanti luminis
<paulin_aquil. carm. 13.2.5>	Ardens fugauit saeculi caliginem.
<paulin_aquil. carm. 13.3.1>	Aureis septem unum de candelabris
<paulin_aquil. carm. 13.3.2>	Cingitque totum mundum claro sydere,
<paulin_aquil. carm. 13.3.3>	Septem columpnis una de candidulis
<paulin_aquil. carm. 13.3.4>	Ecclesiarum nititur sub culmine,
<paulin_aquil. carm. 13.3.5>	Sustentat altae fundamenta fabricae.
<paulin_aquil. carm. 13.4.1>	Quartum quod olim uiderat Hiezechihel
<paulin_aquil. carm. 13.4.2>	Propheta sanctus, animal lectissimum
<paulin_aquil. carm. 13.4.3>	Uidit Iohannes seu Christi recubitor
<paulin_aquil. carm. 13.4.4>	Leonis recte tipice sub specie
<paulin_aquil. carm. 13.4.5>	Clamore multo per deserta frendere.
<paulin_aquil. carm. 13.5.1>	Sic a beato Petro missus adiit
<paulin_aquil. carm. 13.5.2>	Aquileiensem dudum famosissimam
<paulin_aquil. carm. 13.5.3>	Urbem, sacrati uerbi pullulantia
<paulin_aquil. carm. 13.5.4>	Disseminauit sata, quo centuplices
<paulin_aquil. carm. 13.5.5>	Fructus ad alta uexit felix horrea.
<paulin_aquil. carm. 13.6.1>	Christi dicauit mox ibi ecclesiam,
<paulin_aquil. carm. 13.6.2>	Nam fundamentum fidei fortissimum
<paulin_aquil. carm. 13.6.3>	Fixerat unum petram super limpidam,
<paulin_aquil. carm. 13.6.4>	Quam flumen undans nec uentorum fulmina
<paulin_aquil. carm. 13.6.5>	Quassare possunt, torrentes nec pluuiae.
<paulin_aquil. carm. 13.7.1>	Deinde rursus cum corona remeans
<paulin_aquil. carm. 13.7.2>	Athleta Christi compta pulchris liliis
<paulin_aquil. carm. 13.7.3>	Mixtumque palmis, lauro atque rosulis,
<paulin_aquil. carm. 13.7.4>	Portabat gaudens dyadema uertice,
<paulin_aquil. carm. 13.7.5>	Ingressus urbem Romam Christo comite.
<paulin_aquil. carm. 13.8.1>	His ita gestis pergit Alexandriam
<paulin_aquil. carm. 13.8.2>	Sancto repletus spiritu, latissimos
<paulin_aquil. carm. 13.8.3>	Fines per omnes iugiter Memphiticos
<paulin_aquil. carm. 13.8.4>	Patris tremendi praedicabat unicum
<paulin_aquil. carm. 13.8.5>	Uenisse mundi pro salute filium.
<paulin_aquil. carm. 13.9.1>	Turba crudelis Christi circa militem
<paulin_aquil. carm. 13.9.2>	Tumens parabat tormentorum spicula,
<paulin_aquil. carm. 13.9.3>	Uincxit catenis, transfixit aculeis
<paulin_aquil. carm. 13.9.4>	Dilaniando flagris sancta uiscera,
<paulin_aquil. carm. 13.9.5>	Carceris umbras misit ad phantasticas.
<paulin_aquil. carm. 13.10.1>	Primus superni nominis notitiam
<paulin_aquil. carm. 13.10.2>	Dedit in urbem Marcus Alexandriam,
<paulin_aquil. carm. 13.10.3>	Christi dicauit mox ibi basilicam,
<paulin_aquil. carm. 13.10.4>	Quam expiauit pretioso sanguine,
<paulin_aquil. carm. 13.10.5>	Uallauit almae fidei munimine.
<paulin_aquil. carm. 13.11.1>	Gloria patri, decus et imperium
<paulin_aquil. carm. 13.11.2>	Sit, nate, semper tibi super sydera,
<paulin_aquil. carm. 13.11.3>	Honor, potestas sanctoque spiritui,
<paulin_aquil. carm. 13.11.4>	Sit trinitatis uirtus indiuiduae
<paulin_aquil. carm. 13.11.5>	Per infinita seculorum secula.

<paulin_aquil. carm. 14.1.1>	Felix per omnes festum mundi cardines
<paulin_aquil. carm. 14.1.2>	Apostolorum prepollet alacriter
<paulin_aquil. carm. 14.1.3>	Petri beati, Pauli sacratissimi,
<paulin_aquil. carm. 14.1.4>	Quos Christus almo consecrauit sanguine,
<paulin_aquil. carm. 14.1.5>	Ecclesiarum deputauit principes.
<paulin_aquil. carm. 14.2.1>	Hii sunt oliue duae coram domino
<paulin_aquil. carm. 14.2.2>	Et candelabra luce radiantia,
<paulin_aquil. carm. 14.2.3>	Praeclara caeli duo luminaria,
<paulin_aquil. carm. 14.2.4>	Fortia soluunt peccatorum uincula,
<paulin_aquil. carm. 14.2.5>	Portas Olimpi reserant fidelibus.
<paulin_aquil. carm. 14.3.1>	Habent supernas potestatem claudere
<paulin_aquil. carm. 14.3.2>	Sermone sedes, pandere splendentia
<paulin_aquil. carm. 14.3.3>	Limina poli super alta sidera.
<paulin_aquil. carm. 14.3.4>	Linguae eorum claues caeli factae sunt,
<paulin_aquil. carm. 14.3.5>	Laruas repellunt ultra mundi limites.
<paulin_aquil. carm. 14.4.1>	Petrus beatus catenarum laqueos
<paulin_aquil. carm. 14.4.2>	Christo iubente rupit mirabiliter,
<paulin_aquil. carm. 14.4.3>	Custos ouilis et doctor ecclesiae,
<paulin_aquil. carm. 14.4.4>	Pastorque gregis, conseruator ouium
<paulin_aquil. carm. 14.4.5>	Arcet luporum truculentam rabiem.
<paulin_aquil. carm. 14.5.1>	Quodcumque uinclis super terram strincxerit,
<paulin_aquil. carm. 14.5.2>	Erit in astris religatum fortiter,
<paulin_aquil. carm. 14.5.3>	Et quod resoluit in terris arbitrio,
<paulin_aquil. carm. 14.5.4>	Erit solutum super caeli radium;
<paulin_aquil. carm. 14.5.5>	In fine mundi iudex erit seculi.
<paulin_aquil. carm. 14.6.1>	Non impar Paulus huic doctor gentium,
<paulin_aquil. carm. 14.6.2>	Electionis templum sacratissimum.
<paulin_aquil. carm. 14.6.3>	In morte compar, in corona particeps.
<paulin_aquil. carm. 14.6.4>	Ambo lucernae et decus ecclesiae
<paulin_aquil. carm. 14.6.5>	In orbe claro coruscant uibramine.
<paulin_aquil. carm. 14.7.1>	O Roma felix, quae tantorum principum
<paulin_aquil. carm. 14.7.2>	Es purpurata precioso sanguine!
<paulin_aquil. carm. 14.7.3>	Excellis omnem mundi pulchritudinem
<paulin_aquil. carm. 14.7.4>	Non laude tua sed sanctorum meritis,
<paulin_aquil. carm. 14.7.5>	Quos cruentatis iugulasti gladiis.
<paulin_aquil. carm. 14.8.1>	Vos ergo modo, gloriosi martyres,
<paulin_aquil. carm. 14.8.2>	Petre beate, Paule, mundi lilium,
<paulin_aquil. carm. 14.8.3>	Caelestis aulae triumphales milites,
<paulin_aquil. carm. 14.8.4>	Precibus almis uestris nos ab omnibus
<paulin_aquil. carm. 14.8.5>	Munite malis, ferte super aethera.
<paulin_aquil. carm. 14.9.1>	Gloria patri per inmensa saecula,
<paulin_aquil. carm. 14.9.2>	Sit tibi, nate, decus et imperium,
<paulin_aquil. carm. 14.9.3>	Honor potestas sanctoque spiritui,
<paulin_aquil. carm. 14.9.4>	Sit trinitati salus indiuidua
<paulin_aquil. carm. 14.9.5>	Per infinita saeculorum saecula.

<paulin_aquil. carm. 15.1.1>	Refulgent clara huius templi culmina
<paulin_aquil. carm. 15.1.2>	Perfusus luce septiformis spiritus,
<paulin_aquil. carm. 15.1.3>	Christi rubescunt purpurata sanguine,
<paulin_aquil. carm. 15.1.4>	Perlita rore pretiosi balsami
<paulin_aquil. carm. 15.1.5>	Hodore flagrant mixtis aromatibus.
<paulin_aquil. carm. 15.2.1>	Sint semper istam supra domum, domine,
<paulin_aquil. carm. 15.2.2>	Tui aperti, deprecamur, oculi,
<paulin_aquil. carm. 15.2.3>	Auresque tuae sint intentae iugiter
<paulin_aquil. carm. 15.2.4>	Diem per omnem noctis et in tempore,
<paulin_aquil. carm. 15.2.5>	Tuoque semper ore benedicito.
<paulin_aquil. carm. 15.3.1>	Sint angelorum hic alta frequentia,
<paulin_aquil. carm. 15.3.2>	Descendat omnis huc caelestis gratia,
<paulin_aquil. carm. 15.3.3>	Diffusa sancto largiente spiritu,
<paulin_aquil. carm. 15.3.4>	Uultu sereno sancta semper trinitas,
<paulin_aquil. carm. 15.3.5>	Pio fauore dignetur inspicere.
<paulin_aquil. carm. 15.4.1>	Nubes sacrata, quo pendens incubuit
<paulin_aquil. carm. 15.4.2>	Deo iubente supra tabernaculi
<paulin_aquil. carm. 15.4.3>	Tectum, beatus quod Moyses in eremo
<paulin_aquil. carm. 15.4.4>	Fixit, precamur, huius aulae menia
<paulin_aquil. carm. 15.4.5>	Afflata sancto perfundat spiramine.
<paulin_aquil. carm. 15.5.1>	Famosa dudum quae repleuit atria
<paulin_aquil. carm. 15.5.2>	Templi dicati, nebula perlucida
<paulin_aquil. carm. 15.5.3>	Orante puro Salomone pectore,
<paulin_aquil. carm. 15.5.4>	Hanc, Christe, caeli missa de cacumine
<paulin_aquil. carm. 15.5.5>	Domum fecundet sempiterno munere.
<paulin_aquil. carm. 15.6.1>	Quicumque tuum sanctum nomen supplici
<paulin_aquil. carm. 15.6.2>	Plenoque corde deprecatus fuerit
<paulin_aquil. carm. 15.6.3>	Huius in aedis sancto domicilio,
<paulin_aquil. carm. 15.6.4>	Te largiente, sit liber a crimine.
<paulin_aquil. carm. 15.6.5>	Exclude pestem, morbos omnes dilue.
<paulin_aquil. carm. 15.7.1>	Tuo sacrato hic depasti corpore
<paulin_aquil. carm. 15.7.2>	Tuoque sancto satiati sanguine,
<paulin_aquil. carm. 15.7.3>	Ab oste tuo defensi munimine
<paulin_aquil. carm. 15.7.4>	Leti fideles sortiantur seruuli
<paulin_aquil. carm. 15.7.5>	Uitae perennis sine fine gaudia.
<paulin_aquil. carm. 15.8.1>	Rerum creator, Iesu, patris unice,
<paulin_aquil. carm. 15.8.2>	Mundum cruore saluas qui purpureo,
<paulin_aquil. carm. 15.8.3>	Peccata tollis solus qui pestifera,
<paulin_aquil. carm. 15.8.4>	Dignare tuos munere gratuito
<paulin_aquil. carm. 15.8.5>	Ad astra caeli mittere ruriculas.
<paulin_aquil. carm. 15.9.1>	Sit semper alta deo patri gloria,
<paulin_aquil. carm. 15.9.2>	Omnis potestas sit dilecto filio,
<paulin_aquil. carm. 15.9.3>	Sanctoque semper gloria paraclito,
<paulin_aquil. carm. 15.9.4>	Honor et uirtus, laus, decus, imperium
<paulin_aquil. carm. 15.9.5>	Et nunc et ultra sit per cuncta saecula.

<paulin_aquil. carm. 16.1.1>	Rerum creator, protector omnipotens,
<paulin_aquil. carm. 16.1.2>	Mundum qui saluas pretioso sanguine
<paulin_aquil. carm. 16.1.3>	Aera complens luceque candiflua
<paulin_aquil. carm. 16.1.4>	Cuncta gubernas pio moderamine,
<paulin_aquil. carm. 16.1.5>	Est tibi cura quoniam de omnibus.
<paulin_aquil. carm. 16.2.1>	Sol tuum iubes oriri splendifluum,
<paulin_aquil. carm. 16.2.2>	Latum uestire mandas orbem radio
<paulin_aquil. carm. 16.2.3>	Stellasque roris imbrem facis fluere,
<paulin_aquil. carm. 16.2.4>	Bibit quem tellus, fructus offert optimos,
<paulin_aquil. carm. 16.2.5>	Nutris de quibus proprios ruricolas.
<paulin_aquil. carm. 16.3.1>	Tua sunt cuncta, de tua suscepimus
<paulin_aquil. carm. 16.3.2>	Omnia manu, domine, largissima,
<paulin_aquil. carm. 16.3.3>	Licet ingrati, munere gratuito,
<paulin_aquil. carm. 16.3.4>	Qui reples omne animal dulcedine,
<paulin_aquil. carm. 16.3.5>	Das escas cunctis tu solus uiuentibus.
<paulin_aquil. carm. 16.4.1>	Te deprecamur nos, quamuis inutiles
<paulin_aquil. carm. 16.4.2>	Seruuli tui, deus pater, subueni,
<paulin_aquil. carm. 16.4.3>	Nullis confisi nostris iam de meritis
<paulin_aquil. carm. 16.4.4>	Sed tua certi summa de clementia,
<paulin_aquil. carm. 16.4.5>	Magna qui facis solus mirabilia.
<paulin_aquil. carm. 16.5.1>	Illo dignare, quesumus, imperio
<paulin_aquil. carm. 16.5.2>	Mandare uentis, imperare nubibus,
<paulin_aquil. carm. 16.5.3>	Quo dudum, nostra de parte cum carperes
<paulin_aquil. carm. 16.5.4>	In naui somnum, dignatus es surgere,
<paulin_aquil. carm. 16.5.5>	Tunc exoratus tuis a discipulis.
<paulin_aquil. carm. 16.6.1>	Dixisti mari: "Tace!" Mox conticuit.
<paulin_aquil. carm. 16.6.2>	Ventos iussisti prorsus obmutescere,
<paulin_aquil. carm. 16.6.3>	In se refudit mare fluctus tumidos,
<paulin_aquil. carm. 16.6.4>	Procella uenti dissipata siluit,
<paulin_aquil. carm. 16.6.5>	Est facta magna quapropter tranquillitas.
<paulin_aquil. carm. 16.7.1>	Beatae modo genetricis uirginis
<paulin_aquil. carm. 16.7.2>	Mariae, sancti Michael et Gabriel,
<paulin_aquil. carm. 16.7.3>	Iohannis, Petri Paulique nos precibus
<paulin_aquil. carm. 16.7.4>	Apostolorum, deprecatu adiuua
<paulin_aquil. carm. 16.7.5>	Patriarcharum, prophetarum, martyrum.
<paulin_aquil. carm. 16.8a.1>	aDic Austro, flatu tranquillo per aera
<paulin_aquil. carm. 16.8a.2>	Collecto spiret lente, dic et Africo,
<paulin_aquil. carm. 16.8a.3>	Effudant imbrem de nube serotinum
<paulin_aquil. carm. 16.8a.4>	Benedicente tua sancta dextera,
<paulin_aquil. carm. 16.8a.5>	Terram fecundent oportuno tempore.
<paulin_aquil. carm. 16.8b.1>	bDic Austro, flatu tranquillo per aera
<paulin_aquil. carm. 16.8b.2>	Collecto spiret lente, dic et Africo,
<paulin_aquil. carm. 16.8b.3>	Fugata nube, resoluta nebula,
<paulin_aquil. carm. 16.8b.4>	Cessent effusas irrorare pluuias,
<paulin_aquil. carm. 16.8b.5>	Terram fouere solis iube radiio.
<paulin_aquil. carm. 16.9.1>	Turbo, procella, tempestas tonitruum,
<paulin_aquil. carm. 16.9.2>	Igneus aether coruscante lampade
<paulin_aquil. carm. 16.9.3>	Tuo iubente mitescant imperio.
<paulin_aquil. carm. 16.9.4>	Flagellum, digne quod meremur, grandinis
<paulin_aquil. carm. 16.9.5>	Sola suspende miseratus gratia.
<paulin_aquil. carm. 16.10.1>	Nos sumus digni milies, quam patimur,
<paulin_aquil. carm. 16.10.2>	Vindicta, iusto si feras iudicio
<paulin_aquil. carm. 16.10.3>	Percelli. Nostre quodsi recordaberis
<paulin_aquil. carm. 16.10.4>	Iniquitatis, domine, quis, domine,
<paulin_aquil. carm. 16.10.5>	Alta potestas, sustinere poterit?
<paulin_aquil. carm. 16.11.1>	Sed quia tu es pius, dulcis dominus,
<paulin_aquil. carm. 16.11.2>	Totus suauis ac desiderabilis,
<paulin_aquil. carm. 16.11.3>	Mitis, benignus, unicus omnipotens,
<paulin_aquil. carm. 16.11.4>	Aeterni patris tu dilectus filius,
<paulin_aquil. carm. 16.11.5>	Tuo nos salua cruore rosifluo.
<paulin_aquil. carm. 16.12.1>	Kyrieleison, miserere, domine,
<paulin_aquil. carm. 16.12.2>	Parce placatus, infinita pietas,
<paulin_aquil. carm. 16.12.3>	Kyrieleison, subueni, misericors,
<paulin_aquil. carm. 16.12.4>	Indulge, dulcis bonitas, altissime,
<paulin_aquil. carm. 16.12.5>	Kyrieleison, Christe, tu nos libera.
<paulin_aquil. carm. 16.13.1>	Gloria deo patri sit altitrono,
<paulin_aquil. carm. 16.13.2>	Gloria semper coaeterno filio,
<paulin_aquil. carm. 16.13.3>	Sit semper omnis gloria paraclito,
<paulin_aquil. carm. 16.13.4>	Trino qui regnas decus et imperium
<paulin_aquil. carm. 16.13.5>	Et nunc et ultra per cuncta sit secula.