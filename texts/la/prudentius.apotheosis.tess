
<prud. apo. 1.1> Est tria summa Deus, trinum specimen, vigor unus. 
<prud. apo. 1.2> corde Patris genita est Sapientia, Filius ipse est; 
<prud. apo. 1.3> Sanctus ab aeterno subsistit Spiritus ore. 
<prud. apo. 1.4> tempore nec senior Pater est, nec numine maior, 
<prud. apo. 1.5> nam sapiens retro semper Deus edidit ex se, 
<prud. apo. 1.6> per quod semper erat, gignenda ad saecula verbum, 
<prud. apo. 1.7> edere sed verbum Patris est, at cetera verbi, 
<prud. apo. 1.8> adsumptum gestare hominem, reparare peremptum, 
<prud. apo. 1.9> conciliare Patri, dextraque in sede locare. 
<prud. apo. 1.10> Spiritus ista Dei conplet, Deus ipse: fideles 
<prud. apo. 1.11> in populos charisma suum diffundere promptus, 
<prud. apo. 1.12> et patris et Christi virtutem in corpora transfert.
<prud. apo. 2.1> Est vera secta? te, Magister, consulo 
<prud. apo. 2.2> rectamne servamus fidem? 
<prud. apo. 2.3> an viperina non cavemus dogmata, 
<prud. apo. 2.4> et nescientes labimur? 
<prud. apo. 2.5> artam salutis vix viam discernere est 
<prud. apo. 2.6> inter reflexas semitas, 
<prud. apo. 2.7> tam multa surgunt perfidorum conpeta 
<prud. apo. 2.8> torris polita erroribus,  
<prud. apo. 2.9> obliqua sese conserunt divortia 
<prud. apo. 2.10> hinc inde textis orbitis. 
<prud. apo. 2.11> quas si quis errans ac vagus sectabitur, 
<prud. apo. 2.12> rectum relinquens tramitem, 
<prud. apo. 2.13> scrobis latentis pronus in foveam ruet, 
<prud. apo. 2.14> quam fodit hostilis manus, 
<prud. apo. 2.15> manus latronum, quae viantes obsidet 
<prud. apo. 2.16> iter sequentes devium, 
<prud. apo. 2.17> quid non libido mentis humanae struat? 
<prud. apo. 2.18> quid non malorum pruriat? 
<prud. apo. 2.19> statum lacessunt omnipotentis Dei 
<prud. apo. 2.20> calumniosis litibus, 
<prud. apo. 2.21> fidem minutis dissecant ambagibus 
<prud. apo. 2.22> ut quisque lingua est nequior; 
<prud. apo. 2.23> solvunt ligantque quaestionum vincula 
<prud. apo. 2.24> per syllogismos plectiles. 
<prud. apo. 2.25> vae captiosis sycophantarum strophis! 
<prud. apo. 2.26> vae versipelli astutiae! 
<prud. apo. 2.27> nodos tenaces recta rumpit regula, 
<prud. apo. 2.28> infesta dissertantibus. 
<prud. apo. 2.29> idcirco mundi stulta delegit Deus, 
<prud. apo. 2.30> ut concidant sophistica, 
<prud. apo. 2.31> deque inbecillis subiugavit fortia, 
<prud. apo. 2.32> simplex ut esset credere, 
<prud. apo. 2.33> lapis ecce nostro fixus offensaculo est, 
<prud. apo. 2.34> inpingat in quem vanitas, 
<prud. apo. 2.35> signum caventi, non caventi scandalum: 
<prud. apo. 2.36> hunc sternit, illum dirigit, 
<prud. apo. 2.37> dum plura temptat caecus incerto gradu, 
<prud. apo. 2.38> incurrit id quod obvium est. 
<prud. apo. 2.39> fax sola fidei est pracferenda gressibus, 
<prud. apo. 2.40> ut recta sint vestigia. 
<prud. apo. 2.41> quis in tenebris hostis errantes tamen 
<prud. apo. 2.42> pulsat trahitque et proterit,  
<prud. apo. 2.43> qui sparsa ad ipsum conmeantum transitum 
<prud. apo. 2.44> frumenta saevus devorat, 
<prud. apo. 2.45> qui laeta Christi culta fur interpolat 
<prud. apo. 2.46> addens avenas aemulas. 
<prud. apo. 2.47> quas de veneni lacte in herbam fertiles 
<prud. apo. 2.48> patitur colonus crescere, 
<prud. apo. 2.49> ne forte culmum fibra inanis spiceum 
<prud. apo. 2.50> simul revulsa internecet. 
<prud. apo. 2.51> expectat ergo dum dolosa  et farrea 
<prud. apo. 2.52> fervens coquat maturitas, 
<prud. apo. 2.53> det ventilabro lecta quaeque ut horreis, 
<prud. apo. 2.54> urat recrementum focis, 
<prud. apo. 2.55> refert sed ipsa nosse, quae messem necant, 
<prud. apo. 2.56> zizaniorum semina.
<prud. apo. 3.1> Plurima sunt sed pauca loquar, ne dira relatu 
<prud. apo. 3.2> dogmata catholicam maculent male prodita linguam, 
<prud. apo. 3.3> ille Patrem pellens solio detrudit in artum 
<prud. apo. 3.4> corporis humani gestamen, nec pavet ipsum 
<prud. apo. 3.5> obiectare neci duroque adfigere ligno. 
<prud. apo. 3.6> passibilisne Deus? cuius species et imago 
<prud. apo. 3.7> nulli visa umquam: nec enim conprendier illa 
<prud. apo. 3.8> maiestas facilis sensuve oculisve manuve. 
<prud. apo. 3.9> Ioannis magni celebris sententia praesto est, 
<prud. apo. 3.10> haud umquam testata Deum potuisse videri. 
<prud. apo. 3.11> ille Pater, quem nulla acies violenta tuendo  
<prud. apo. 3.12> eminus ardentis penetravit acumine visus, 
<prud. apo. 3.13> qui se forma hominis non induit, et Deitatis 
<prud. apo. 3.14> inmensum adsumpto non temperat ore modove. 
<prud. apo. 3.15> aut evangelici pietas spernenda libelli 
<prud. apo. 3.16> iam, blaspheme, tibi est, aut numquam visa beati 
<prud. apo. 3.17> vis intacta Patris, non admiscenda caducis. 
<prud. apo. 3.18> sed tamen et Patris est specimen quod cernere fas sit, 
<prud. apo. 3.19> humanis aliquando oculis concurrere promptum, 
<prud. apo. 3.20> quod quamvis hebes intuitus speculamine glauco 
<prud. apo. 3.21> umentique acie potuit nebulosus adire, 
<prud. apo. 3.22> quisque hominum vidisse Deum memoratur, ab ipso 
<prud. apo. 3.23> infusum vidit Gnatum; nam Filius hoc est, 
<prud. apo. 3.24> quod de Patre micans se praestitit inspiciendum 
<prud. apo. 3.25> per species quas possit homo conprendere visu. 
<prud. apo. 3.26> nam mera maiestas est infinita, nec intrat 
<prud. apo. 3.27> obtutus, aliquo ni se moderamine formet. 
<prud. apo. 3.28> hoc vidit princeps generosi seminis Abram, 
<prud. apo. 3.29> iam tunc dignati terras invisere Christi 
<prud. apo. 3.30> hospes homo, in triplicem numen radiasse figuram. 
<prud. apo. 3.31> hoc conluctantis tractarunt bracchia Iacob, 
<prud. apo. 3.32> ipse dator legis divinae accedere coram 
<prud. apo. 3.33> iussus, amicitiae conlato qui stetit ore 
<prud. apo. 3.34> comminus et sacris coniunxit verba loquellis, 
<prud. apo. 3.35> carnis in effigie Christum se cernere sensit. 
<prud. apo. 3.36> sed maiora petens animum per vota tetendit 
<prud. apo. 3.37> inconcessa homini, plusquam mortale laborans 
<prud. apo. 3.38> ipsum, quantus erat, sine corpore visere Christum, 
<prud. apo. 3.39> denique post multi sermonis mutua, postque 
<prud. apo. 3.40> conspectum praesentis Eri et consortia longa,  
<prud. apo. 3.41> ‘quaeso’ ait ‘ut liceat te nune, Deus optime, nosse.’ 
<prud. apo. 3.42> respondit Dominus ‘mea, non me, eernere iustis 
<prud. apo. 3.43> posteriora dabo.’ quid apertius, absque aliena 
<prud. apo. 3.44> quam sumat faeie verbum non posse videri, 
<prud. apo. 3.45> posse tamen, eum malit, idem numquam Patre viso 
<prud. apo. 3.46> terrenis oeulis habitu se ostendere nostro, 
<prud. apo. 3.47> saepe et in angelieas vel mortales moderatum 
<prud. apo. 3.48> induci species, queat ut sub imagine eerni? 
<prud. apo. 3.49> hoc verbum est quod vibratum Patris ore benigno 
<prud. apo. 3.50> sumpsit virgineo fragilem de corpore formam. 
<prud. apo. 3.51> inde figura hominis nondum sub carne Moysi 
<prud. apo. 3.52> obieeta effigiem nostri signaverat oris, 
<prud. apo. 3.53> quod quandoque Deus verbi virtute eoactum 
<prud. apo. 3.54> sumpturus corpus faciem referebat eandem. 
<prud. apo. 3.55> sed tamen et sentam visa est excita cremare 
<prud. apo. 3.56> flamma rubum. Deus in spinis volitabat aeutis, 
<prud. apo. 3.57> vulnificasque eomas innoxius ignis agebat, 
<prud. apo. 3.58> esset ut exemplo Deus inlapsurus in artus 
<prud. apo. 3.59> spiniferos, sudibus quos texunt crimina densis 
<prud. apo. 3.60> et peccata malis hirsuta doloribus inplent. 
<prud. apo. 3.61> inculto nam stirpe frutex vitiosus iniquis 
<prud. apo. 3.62> luxuriam virgis inhonesto effundere suco 
<prud. apo. 3.63> coeperat et nodos per acumina crebra ligabat. 
<prud. apo. 3.64> cernere erat steriles subito splendescere frondes, 
<prud. apo. 3.65> accensisque eitum foliis magno inpete late 
<prud. apo. 3.66> conlucere Deum, nec spinea laedere texta, 
<prud. apo. 3.67> lambere sanguineos fructus et poma eruenta, 
<prud. apo. 3.68> stringere mortiferi vitalia germina ligni, 
<prud. apo. 3.69> quandoquidem tristes purgantur sanguine eulpae,  
<prud. apo. 3.70> quem contorta rubus densis cruciatibus edit. 
<prud. apo. 3.71> ergo nihil visum nisi quod sub carne videndum, 
<prud. apo. 3.72> lumen imago Dei, verbum Deus et Deus ignis, 
<prud. apo. 3.73> qui sentum nostri peccamen corporis inplet; 
<prud. apo. 3.74> nam lucis genitor, verbi sator, auctor et ignis 
<prud. apo. 3.75> creditur extra oculos, ut apostolus edocet auctor, 
<prud. apo. 3.76> qui negat intuitu fontem Deitatis adiri, 
<prud. apo. 3.77> credite, nemo deum vidit, mihi credite, nemo. 
<prud. apo. 3.78> visibilis de fonte Deus, non ipse Dei fons 
<prud. apo. 3.79> visibilis; cerni potis est qui nascitur, at non 
<prud. apo. 3.80> innatus cerni potis est: latet os Patris illud 
<prud. apo. 3.81> unde Deus qui visibilem se praestitit olim, 
<prud. apo. 3.82> tale aliquid formans in sese quale secuta est 
<prud. apo. 3.83> passio, quae corpus sibi vindicat; ardua nam vis 
<prud. apo. 3.84> est inpassibilis, quoniam natura superni 
<prud. apo. 3.85> ignis ad horrificas nescit descendere poenas, 
<prud. apo. 3.86> nec capit humanis angoribus excruciari, 
<prud. apo. 3.87> pura, serena, micans, liquido praelibera motu, 
<prud. apo. 3.88> subdita nec cuiquam, dominatrix utpote rerum, 
<prud. apo. 3.89> cui non principium de tempore, sed super omne 
<prud. apo. 3.90> tempus et ante diem maiestas cum Patre summo, 
<prud. apo. 3.91> immo animus Patris et ratio, via consiliorum, 
<prud. apo. 3.92> quae non facta manu nec voce creata iubentis 
<prud. apo. 3.93> protulit imperium patrio ructata profundo, 
<prud. apo. 3.94> hanc igitur non flagra secant, non sputa salivis 
<prud. apo. 3.95> aspergunt, alapis non vexat palma relisis, 
<prud. apo. 3.96> nec perfossa cruci clavorum vulnera Agunt, 
<prud. apo. 3.97> his adfecta caro est hominis, quam femina praegnans  
<prud. apo. 3.98> enixa est sub lege uteri, sine lege mariti. 
<prud. apo. 3.99> ille famem patitur, fel potat et haurit acetum, 
<prud. apo. 3.100> ille pavet mortis faciem, tremit ille dolorem. 
<prud. apo. 3.101> dicite, sacrilegi doctores, qui Patre summo 
<prud. apo. 3.102> desertum iacuisse thronum contenditis illo 
<prud. apo. 3.103> tempore quo fragiles Deus est inlapsus in artus, 
<prud. apo. 3.104> ergo Pater passus? quid non malus audeat error? 
<prud. apo. 3.105> ipse puellari conceptus sanguine crevit? 
<prud. apo. 3.106> ipse verecundae distendit virginis alvum? 
<prud. apo. 3.107> et iam falsiloqua est divini pagina libri, 
<prud. apo. 3.108> quae verbum in carnis loquitur fluxisse figuram? 
<prud. apo. 3.109> at non, qui verbi Pater est, caro factus habetur. 
<prud. apo. 3.110> fige gradum, Scriptura, tuum; nil mobile et anceps 
<prud. apo. 3.111> adfirmasse decet: Pater est, quem cernere nulli 
<prud. apo. 3.112> est licitum; Pater est, qui numquam visus in orbe est, 
<prud. apo. 3.113> nec mundana inter radiavit lumina coram. 
<prud. apo. 3.114> verbum conspicuum misit, missumque recepit 
<prud. apo. 3.115> cum voluit: verbo praestrinxit viscera purae 
<prud. apo. 3.116> virginis, et verbo struxit puerilia membra, 
<prud. apo. 3.117> ipse quidem in terris virtute et numine praesens 
<prud. apo. 3.118> semper adest quocumque loci, nec pars vacat ulla 
<prud. apo. 3.119> maiestate Patris; nusquam est genitor Deus absens, 
<prud. apo. 3.120> per verbum sed semper adest; atque inde Philippo 
<prud. apo. 3.121> Christus ait ‘tanto tecum iam tempore versor, 
<prud. apo. 3.122> et Patrem te nosse negas, quem perspicis in me?’ 
<prud. apo. 3.123> est invisibilis donum Patris edere natum 
<prud. apo. 3.124> visibilem, per quem valeat Pater ipse videri, 
<prud. apo. 3.125> nec solis sanctorum oculis, sed lumine cassis  
<prud. apo. 3.126> caecorum; caecos loquor, atra socordia quorum 
<prud. apo. 3.127> corde tenebroso verum perpendere nescit, 
<prud. apo. 3.128> quem si perspicuum mortalibus infitiaris, 
<prud. apo. 3.129> fare age, quem videat Babylonis ab arce tyrannus 
<prud. apo. 3.130> innocuas inter flammas procul exspatiantem, 
<prud. apo. 3.131> calcantem rapidos inadustis fratribus ignes, 
<prud. apo. 3.132> nempe ait ‘o proceres, tris vasta incendia anhelis 
<prud. apo. 3.133> accepere viros fornacibus; additus unus 
<prud. apo. 3.134> ecce vaporiferos ridens intersecat ignes. 
<prud. apo. 3.135> Filius ille Dei est; fateorque et victus adoro. 
<prud. apo. 3.136> inrisas removete faces, taedasque tepentes 
<prud. apo. 3.137> subtrahite; friget succensi sulpuris ardor. 
<prud. apo. 3.138> Filius (haud dubium est) agit haec miracula rerum, 
<prud. apo. 3.139> quem video, Deus ipse, Dei certissima proles, 
<prud. apo. 3.140> imperat inmensis ardoribus et domat iras, 
<prud. apo. 3.141> insultans famulante rogo, piceosque furores 
<prud. apo. 3.142> conprimit et rabiem flammarum algescere cogit, 
<prud. apo. 3.143> barbaricos calida aura sinus non tangere iussa 
<prud. apo. 3.144> praeterit et tenues stridens transcurrit amictus, 
<prud. apo. 3.145> ipse per Assyrios metuit vapor ire tiaras, 
<prud. apo. 3.146> ne coma fusa umeris fumo obsordescat amaro.’ 
<prud. apo. 3.147> haec ait, et varios iubet obmutescere cantus, 
<prud. apo. 3.148> organa, sambucas, citharas calamosque tubasque. 
<prud. apo. 3.149> stulta superstitio tacuit, vox festa quievit, 
<prud. apo. 3.150> quae male conspicuae celebrabat imaginis aurum. 
<prud. apo. 3.151> carmina sanctorum resonant iam sola virorum 
<prud. apo. 3.152> triplice concentu regem laudantia caeli, 
<prud. apo. 3.153> qui mare, qui terras, qui lucida sidera fecit,  
<prud. apo. 3.154> ignibus et mediis securos texit alumnos. 
<prud. apo. 3.155> semper in auxilium Sermo Patris omnipotentis 
<prud. apo. 3.156> descendit servando homini, mortalia semper 
<prud. apo. 3.157> admiscenda sibi proprio curavit amore, 
<prud. apo. 3.158> ut socianda caro Dominoque inplenda perenni, 
<prud. apo. 3.159> degenerem vitam quae tunc animalis agebat, 
<prud. apo. 3.160> exemplo mutaret eri, similesque per artus  
<prud. apo. 3.161> cernere consortem terreni adsuesceret oris, 
<prud. apo. 3.162> participemque suum visu velut obside nosse, 
<prud. apo. 3.163> et consanguineo paulatim accedere Christo. 
<prud. apo. 3.164> ergo animalis homo quondam, nunc Spiritus illum 
<prud. apo. 3.165> transtulit ad superi naturam seminis, ipsum 
<prud. apo. 3.166> infundendo Deum mortalia vivificantem. 
<prud. apo. 3.167> nunc nova materies solidata intercute flatu, 
<prud. apo. 3.168> materies sed nostra tamen, de virgine tracta, 
<prud. apo. 3.169> exuit antiquae conrupta exordia vitae, 
<prud. apo. 3.170> inmortale bonum proprio spiramine sumens, 
<prud. apo. 3.171> filius ille hominis, sed Filius ille Tonantis, 
<prud. apo. 3.172> iam solus vultum Patris aspicit et videt ipsum. 
<prud. apo. 3.173> nemo Patrem novit nisi Filius et cui monstrat 
<prud. apo. 3.174> Filius, et nostri mediator et omnipotentis. 
<prud. apo. 3.175> denique concludam brevis ut conpendia summae: 
<prud. apo. 3.176> non Pater in carnem descendit, sed Patris arcem 
<prud. apo. 3.177> sumpta caro ascendit, Natus per utrumque cucurrit. 
<prud. apo. 3.178> Cede, profanator Christi, iam cede, Sabelli, 
<prud. apo. 3.179> depositorque Patris Natique insane negator, 
<prud. apo. 3.180> nonne Patrem violas dum Natum scire recusas?  
<prud. apo. 3.181> quandoquidem non est genitor, nisi filius extet, 
<prud. apo. 3.182> nec vocitare patrem potis es quem germine fraudas, 
<prud. apo. 3.183> sed fortasse velis patriae pietatis honore 
<prud. apo. 3.184> despoliare Deum, contentus nomine nudo, 
<prud. apo. 3.185> quod Deus est, adimasque decus Patris et generis vim. 
<prud. apo. 3.186> ecquis in idolio recubans inter sacra mille 
<prud. apo. 3.187> ridiculosque deos venerans sale, caespite, ture, 
<prud. apo. 3.188> non putat esse deum summum et super omnia solum? 
<prud. apo. 3.189> quamvis Saturnis Iunonibus et Cythereis, 
<prud. apo. 3.190> portentisque aliis fumantes consecret aras, 
<prud. apo. 3.191> attamen in caelum quotiens suspexit, in uno 
<prud. apo. 3.192> constituit ius omne deo, cui serviat ingens 
<prud. apo. 3.193> virtutum ratio variis instructa ministris, 
<prud. apo. 3.194> quae gens tam stolida est animis, tam barbara linguis, 
<prud. apo. 3.195> quaeve superstitio tam sordida, quae caniformem 
<prud. apo. 3.196> latrantemque throno caeli praeponat Anubem? 
<prud. apo. 3.197> nemo Cloacinae aut Eponae super astra deabus 
<prud. apo. 3.198> dat solium, quamvis olidam persolvat acerram 
<prud. apo. 3.199> sacrilegisque molam manibus rimetur et exta. 
<prud. apo. 3.200> consule barbati deliramenta Platonis, 
<prud. apo. 3.201> consule et hircosus Cynicus quos somniat et quos 
<prud. apo. 3.202> texit Aristoteles torta vertigine nervos, 
<prud. apo. 3.203> hos omnes quamvis anceps labyrinthus et error 
<prud. apo. 3.204> circumflexus agat, quamvis promittere et ipsi 
<prud. apo. 3.205> gallinam soleant aut gallum, clinicus ut se 
<prud. apo. 3.206> dignetur praestare deus morientibus aequum,  
<prud. apo. 3.207> cum ventum tamen ad normam rationis et artis, 
<prud. apo. 3.208> turbidulos sensus et litigiosa fragosis 
<prud. apo. 3.209> argumenta modis concludunt numen in unum, 
<prud. apo. 3.210> cuius ad arbitrium sphera mobilis atque rotunda 
<prud. apo. 3.211> volvatur, serventque suos vaga sidera cursus, 
<prud. apo. 3.212> non recipit natura hominis, modo quadrupes ille 
<prud. apo. 3.213> non sit, et erecto spectet caelestia vultu, 
<prud. apo. 3.214> non recipit neget ut regimen pollere supremum, 
<prud. apo. 3.215> istud et ipse Numae tacitus sibi sensit haruspex, 
<prud. apo. 3.216> semifer et Scottus sentit, cane milite peior, 
<prud. apo. 3.217> sed nos qui Dominum libris et corpore iam bis 
<prud. apo. 3.218> vidimus, ante fide, mox carne et sanguine  coram, 
<prud. apo. 3.219> quique voluminibus vatum cruce teste probatis 
<prud. apo. 3.220> rimantes digitos costarum in vulnera cruda 
<prud. apo. 3.221> mersimus, et manuum visu dubitante lacunas 
<prud. apo. 3.222> scrutati aeternum regem cognovimus Iesum, 
<prud. apo. 3.223> abiurare Deo titulum nomenque paternum 
<prud. apo. 3.224> credimus esse nefas, qui regem protulit ex se, 
<prud. apo. 3.225> non regem populi Parthorum aut Romulidarum, 
<prud. apo. 3.226> sed regem summae et mediae rationis et imae, 
<prud. apo. 3.227> atque ideo rerum dominum et super omnia regem, 
<prud. apo. 3.228> carnis habet medium, summum Patris, et Stygis imum. 
<prud. apo. 3.229> defluit his gradibus rursusque revolvitur in se; 
<prud. apo. 3.230> est Deus, est et homo; fit mortuus et Deus idem est.  
<prud. apo. 3.231> omnia percurrit naturae munia pronae, 
<prud. apo. 3.232> ut sursum Patris in gremium replicata reportet 
<prud. apo. 3.233> mortua quae fuerant, ipsos quoque subvehat artus, 
<prud. apo. 3.234> haec fore cum veterum cecinissent organa vatum, 
<prud. apo. 3.235> nos oculis, manibus, congressu, voce, loquella 
<prud. apo. 3.236> experti, heroum tandem intelleximus orsa 
<prud. apo. 3.237> priscorum et viso patefacta oracula Christo, 
<prud. apo. 3.238> haec est nostra salus, hinc vivimus, hinc animamur. 
<prud. apo. 3.239> hoc sequimur: numquam detracto nomine Nati 
<prud. apo. 3.240> appellare Patrem, Patris et sine nomine numquam 
<prud. apo. 3.241> Natum nosse Deum, numquam nisi Sanctus et unus 
<prud. apo. 3.242> Spiritus intersit Natumque Patremque vocare; 
<prud. apo. 3.243> sic tamen haec constare tria, ut ne separe ductu 
<prud. apo. 3.244> tris faciam, tribus his subsistat sed Deus unus. 
<prud. apo. 3.245> nec Pater ipse autem qui Filius, ut, quia natum 
<prud. apo. 3.246> scimus ab innato, vere Pater et sata vere 
<prud. apo. 3.247> sit suboles, nec sit genitor sibi Filius ipse. 
<prud. apo. 3.248> perquam ridiculum est et futtile, natus ut ex se 
<prud. apo. 3.249> sive supernatus  fuerit, sibi ipse repente 
<prud. apo. 3.250> nascendi nova materies, ac se Deus ultro 
<prud. apo. 3.251> ediderit natumque sibi se fecerit ipsum, 
<prud. apo. 3.252> nil falsum aut mendax divina vocabula fingunt, 
<prud. apo. 3.253> qui Pater est, gignendo Pater, tum Filius ex hoc 
<prud. apo. 3.254> Filius, auctore genitus quod sit Patre summo, 
<prud. apo. 3.255> summus et ipse tamen; nec enim minor aut Patre dispar. 
<prud. apo. 3.256> unde in utroque operis forma indiscreta, nisi omnem  
<prud. apo. 3.257> vim maiestatis patriae generosus haberet 
<prud. apo. 3.258> Filius, idque Deus genitor, quod Filius, esset? 
<prud. apo. 3.259> pergunt ulterius scrutantes quid sit id ipsum 
<prud. apo. 3.260> gignere, si fas est humanos tendere sensus 
<prud. apo. 3.261> usque ad secretum, quod tempora cuncta diesque 
<prud. apo. 3.262> praevenit antiquos, et principium super ipsum 
<prud. apo. 3.263> eminet et, quodcumque potest homo quaerere, transit. 
<prud. apo. 3.264> cum sit difficilis via noscere principiorum 
<prud. apo. 3.265> semina, qui dabitur mortali exquirere quidnam 
<prud. apo. 3.266> ultra principium Deus egerit, aut quo pacto 
<prud. apo. 3.267> ediderit verbum, quod principio caret omni? 
<prud. apo. 3.268> hoc solum scimus, quod traditur esse Deum, quem 
<prud. apo. 3.269> non genitus genitor generaverit, unus 
<prud. apo. 3.270> et unum, integer integrum, non coeptum sed tamen ortum, 
<prud. apo. 3.271> et conperpetuum retro Patris et Patre natum, 
<prud. apo. 3.272> sed nec decisus Pater est, ut pars Patris esset 
<prud. apo. 3.273> Filius, extendens nec se substantia tractim 
<prud. apo. 3.274> produxit minuitque aliquid de numine pleno, 
<prud. apo. 3.275> dum mutata novum procudit portio Natum. 
<prud. apo. 3.276> non convertibilis nec demutabilis umquam 
<prud. apo. 3.277> est Deus aut gignendo aliquid sibi detrahit, atqui 
<prud. apo. 3.278> totus et ex toto Deus est, de lumine lumen, 
<prud. apo. 3.279> quando autem lumen sine lumine? quando refulgens 
<prud. apo. 3.280> lux fulgore caret? quando est ut proditus ignis 
<prud. apo. 3.281> ignem deminuat? quando Pater et Deus et lux 
<prud. apo. 3.282> non lucis Deus et Pater est? qui, si Pater olim 
<prud. apo. 3.283> non fuit, et serum genuit post tempora Natum, 
<prud. apo. 3.284> fit novus, inque novum ius proficit, absit, ut umquam 
<prud. apo. 3.285> plenus proficiat, qui non eget incremento. 
<prud. apo. 3.286> et Deus et genitor lumenque et gloria semper  
<prud. apo. 3.287> ille fuit, nec post sibi contulit ut Pater esset, 
<prud. apo. 3.288> sic fit ut aeternum credamus cum Patre Christum, 
<prud. apo. 3.289> illo auctore satum, cui nullus praefuit auctor, 
<prud. apo. 3.290> haec tu si dubitas Nati mysteria Christi, 
<prud. apo. 3.291> perdite, catholica non es de plebe, sed unus 
<prud. apo. 3.292> de grege turifero, venerator Deucalionum, 
<prud. apo. 3.293> devotus cippo, ficulni stipitis unctor. 
<prud. apo. 3.294> quin potius scrutare Dei signacula in ipso 
<prud. apo. 3.295> fonte vetustatis, percurre scrinia primi 
<prud. apo. 3.296> scriptoris, quem non bardus pater aut avus augur, 
<prud. apo. 3.297> fabula nec veteris famae, nec garrula nutrix, 
<prud. apo. 3.298> nec sago clangore loquax et stridula cornix 
<prud. apo. 3.299> rem docuere Dei, sed coram proditus ipse, 
<prud. apo. 3.300> ipse Deus trepidum mortalem mitis amico 
<prud. apo. 3.301> inbuit adloquio seque ac sua summa retexit, 
<prud. apo. 3.302> nimirum meminit scriptor doctissimus illo 
<prud. apo. 3.303> orbis principio non solum nec sine Christo 
<prud. apo. 3.304> informasse Patrem facturae plasma novellae. 
<prud. apo. 3.305> ‘fecit’ ait ‘condens hominem Deus, et dedit olli 
<prud. apo. 3.306> ora Dei.’ quidnam est aliud quam dicere ‘solus 
<prud. apo. 3.307> non erat, atque Deo Deus adsistebat agenti,’ 
<prud. apo. 3.308> cum Dominus faceret Domini sub imagine plasma? 
<prud. apo. 3.309> Christus forma Patris, nos Christi forma et imago; 
<prud. apo. 3.310> condimur in faciem Domini bonitate paterna, 
<prud. apo. 3.311> venturo in nostram faciem post saecula Christo, 
<prud. apo. 3.312> possum multa sacris exempla excerpere libris,  
<prud. apo. 3.313> ni refugis, quae te doceant non in Patre solo 
<prud. apo. 3.314> vim maiestatis positam, sed cum Patre Christum 
<prud. apo. 3.315> esse Deum, velut illud ait genealogus idem: 
<prud. apo. 3.316> ‘a Domino Dominus flammam pluit in Sodomitas.’ 
<prud. apo. 3.317> quis Dominus, de quo Domino, si solus ab arce 
<prud. apo. 3.318> siderea spectat Pater aut ardescit in iras? 
<prud. apo. 3.319> Filius armatam Domini Patris ignibus iram 
<prud. apo. 3.320> spargebat Dominus: sunt unum fulmen utraque. 
<prud. apo. 3.321> Haec si Iudaicos sic intellecta rigassent 
<prud. apo. 3.322> auditus stupidas ut possent  tangere fibras, 
<prud. apo. 3.323> audissent Dominum virtutum, qui pereuntes 
<prud. apo. 3.324> venerat ut servaret oves; sed ab auribus omnis 
<prud. apo. 3.325> Fluxerat ornatus, caput et iam coctile Bahal 
<prud. apo. 3.326> finxerat auriculasque suo spoliarat honore, 
<prud. apo. 3.327> dux populi peccantis adest de monte corusci 
<prud. apo. 3.328> luminis adloquioque Dei, tabulasque tremendo 
<prud. apo. 3.329> incisas digito caeca ad tentoria defert, 
<prud. apo. 3.330> sed cadit in faciem plebs non visura profundae 
<prud. apo. 3.331> legis in effigie scriptum per enigmata Christum, 
<prud. apo. 3.332> infelix, quae luce oculos praestricta paventes 
<prud. apo. 3.333> texerit et presso faciem velarit amictu! 
<prud. apo. 3.334> at nos reiecto Christum velamine coram 
<prud. apo. 3.335> cernimus atque Deum vultu speculantur aperto, 
<prud. apo. 3.336> nec sub lege gravi depressa fronte iacemus, 
<prud. apo. 3.337> sed legis radium sublimi agnoscimus ore. 
<prud. apo. 3.338> heu, frondosa prius ramis felicibus arbos, 
<prud. apo. 3.339> pinguibus, heu, quondam radix oleagina bacis! 
<prud. apo. 3.340> ecce tibi inserto revirescit nunc oleastro  
<prud. apo. 3.341> truncus et externi vestitur cortice libri, 
<prud. apo. 3.342> iam miserere tui. non se silvestris olivi 
<prud. apo. 3.343> surculus exultans alieno stipite iactat, 
<prud. apo. 3.344> sed monet ut generis proprii memor unguine amaro 
<prud. apo. 3.345> contristare comas desuescas, stirpe nec imo 
<prud. apo. 3.346> invideas missis in celsa cacumina virgis, 
<prud. apo. 3.347> blasphemas Dominum, gens ingratissima, Christum. 
<prud. apo. 3.348> pascha tuum dic, dic, cuius de sanguine festum 
<prud. apo. 3.349> tam sollemne tibi est? quis tandem caeditur agnus 
<prud. apo. 3.350> anniculus? sacer ille tibi redeuntibus annis, 
<prud. apo. 3.351> sed sacer in pecude. stultum est sic credere sacrum, 
<prud. apo. 3.352> sanguine balantis summos contingere postes, 
<prud. apo. 3.353> lascivire choris, similaginis azymon esse, 
<prud. apo. 3.354> cum fermentati turgescant crimine mores, 
<prud. apo. 3.355> non sapis, inprudens, nostrum te effingere pascha, 
<prud. apo. 3.356> legis et antiquae praeductis pingere sulcis 
<prud. apo. 3.357> omne sacramentum retinet quod passio vera, 
<prud. apo. 3.358> passio, quae nostram defendit sanguine frontem 
<prud. apo. 3.359> corporeamque domum signato conlinit ore? 
<prud. apo. 3.360> hanc fugit exclusis Aegyptia plaga procellis,  
<prud. apo. 3.361> haec regis Pharii regnum ferale resolvit, 
<prud. apo. 3.362> deque potestatis mundanae grandine densa 
<prud. apo. 3.363> eripit Abraham cum stirpe et gente fideli. 
<prud. apo. 3.364> Abrahae genus est verum, cui sanguis in ore 
<prud. apo. 3.365> creditus inscriptusque rubet, cui visus in orbe 
<prud. apo. 3.366> haud dubitante fide Deus est, Deus ex Patre verus. 
<prud. apo. 3.367> ille Deum vidit, visum mox credidit: at tu,  
<prud. apo. 3.368> posteritas carnis, carnaliter omnia cernens, 
<prud. apo. 3.369> carnis opus sub lege geris, quam spiritus inplet 
<prud. apo. 3.370> interior; nec enim caelo lex carnea fluxit, 
<prud. apo. 3.371> quam tu carne colis, sed Christo feta meamque 
<prud. apo. 3.372> spem paritura utero, quam spem, nisi numinis almum 
<prud. apo. 3.373> lumen et adventum Domini, quem viderat Abrae 
<prud. apo. 3.374> prima fides, nostrisque Pater promiserat olim 
<prud. apo. 3.375> perspiciendum oculis et legis voce probandum? 
<prud. apo. 3.376> nec solum legis; nam quae iam littera Christum 
<prud. apo. 3.377> non habet, aut quae non scriptorum armaria Christi 
<prud. apo. 3.378> laude referta novis celebrant miracula libris? 
<prud. apo. 3.379> Hebraeus pangit stilus, Attica copia pangit, 
<prud. apo. 3.380> pangit et Ausoniae facundia tertia linguae, 
<prud. apo. 3.381> Pilatus iubet ignorans ‘I, scriba, tripictis 
<prud. apo. 3.382> digere versiculis quae sit subfixa potestas, 
<prud. apo. 3.383> fronte crucis titulus sit triplex, triplice lingua 
<prud. apo. 3.384> agnoscat Iudaea legens et Graecia norit 
<prud. apo. 3.385> et venerata Deum percenseat aurea Roma.’ 
<prud. apo. 3.386> quidquid in aere cavo reboans tuba curva remugit, 
<prud. apo. 3.387> quidquid ab arcano vomit ingens spiritus haustu, 
<prud. apo. 3.388> quidquid casta chelys, quidquid testudo resultat, 
<prud. apo. 3.389> organa disparibus calamis quod consona miscent, 
<prud. apo. 3.390> aemula pastorum quod reddunt vocibus antra, 
<prud. apo. 3.391> Christum concelebrat, Christum sonat, omnia Christum 
<prud. apo. 3.392> muta etiam fidibus sanctis animata loquuntur, 
<prud. apo. 3.393> o nomen praedulce mihi! lux et decus et spes  
<prud. apo. 3.394> praesidiumque meum, requies o certa laborum, 
<prud. apo. 3.395> blandus in ore sapor, fragrans odor, inriguus fons, 
<prud. apo. 3.396> castus amor, pulchra species, sincera voluptas! 
<prud. apo. 3.397> si gens surda negat sibi tot praeconia de te, 
<prud. apo. 3.398> tam multas rerum voces elementaque tantae 
<prud. apo. 3.399> nuntia laetitiae stolidas intrare per aures, 
<prud. apo. 3.400> audiat insanum bacchantis energima monstri, 
<prud. apo. 3.401> quod rabidus clamat capta inter viscera daemon, 
<prud. apo. 3.402> et credat miseranda suis. torquetur Apollo 
<prud. apo. 3.403> nomine percussus Christi, nec fulmina Verbi 
<prud. apo. 3.404> ferre potest; agitant miserum tot verbera linguae, 
<prud. apo. 3.405> quot laudata Dei resonant miracula Christi. 
<prud. apo. 3.406> intonat antistes Domini ‘fuge, callide serpens, 
<prud. apo. 3.407> exue te membris, et spiras solve latentes, 
<prud. apo. 3.408> mancipium Christi, fur corruptissime, vexas. 
<prud. apo. 3.409> desine, Christus adest, humani corporis ultor: 
<prud. apo. 3.410> non licet ut spolium rapias, cui Christus inhaesit. 
<prud. apo. 3.411> pulsus abi, ventose liquor; Christus iubet, exi.’ 
<prud. apo. 3.412> has inter voces medias Cyllenius ardens 
<prud. apo. 3.413> eiulat, et notos suspirat Iuppiter ignes, 
<prud. apo. 3.414> ecce Gerasenos legio ruit effera porcos, 
<prud. apo. 3.415> et post multiplices busti sub rupe catenas, 
<prud. apo. 3.416> poenarum gemitus longis grunnitibus edit. 
<prud. apo. 3.417> clamarat, sed ab ore hominis ‘cognoscimus, Iesu 
<prud. apo. 3.418> nate Deo, nate sceptris et germine David, 
<prud. apo. 3.419> quid sis, quid venias; qua nos virtute repellas 
<prud. apo. 3.420> novimus, adventusque tui terrore iacemus.’ 
<prud. apo. 3.421> haec, Iudaea, tuas vox non pervenit ad aures? 
<prud. apo. 3.422> pervenit, mentem sed non penetravit egenam 
<prud. apo. 3.423> lucis, et a primis foribus disclusa refugit.  
<prud. apo. 3.424> audiit adventum Domini, quem solis Hiberi 
<prud. apo. 3.425> vesper habet, roseos  et qui novus exeipit ortus. 
<prud. apo. 3.426> laxavit Scythicas verbo penetrante pruinas 
<prud. apo. 3.427> vox evangeliea, Hyreanas quoque fervida brumas 
<prud. apo. 3.428> solvit, ut exutus glaeie iam mollior amnis 
<prud. apo. 3.429> Caucasea de eote fluat Rhodopeius Hebrus, 
<prud. apo. 3.430> mansuevere Getae, feritasque eruenta Geloni 
<prud. apo. 3.431> laete mero sitiens exsanguia poeula miscet 
<prud. apo. 3.432> libatura saeros Christi de sanguine potus, 
<prud. apo. 3.433> novit et Atlantis pridem plaga perfida Mauri 
<prud. apo. 3.434> dedere crinitos ad Christi altaria reges, 
<prud. apo. 3.435> ex quo mortalem praestrinxit Spiritus alvum, 
<prud. apo. 3.436> Spiritus ille Deus, Deus et se corpore matris 
<prud. apo. 3.437> induit atque hominem de virginitate ereavit, 
<prud. apo. 3.438> Delphica damnatis tacuerunt sortibus antra, 
<prud. apo. 3.439> non tripodas eortina regit,  non spumat anhelus 
<prud. apo. 3.440> fata Sibyllinis fanaticus edita libris, 
<prud. apo. 3.441> perdidit insanos mendax Dodona vapores, 
<prud. apo. 3.442> mortua iam mutae lugent oracula Cumae, 
<prud. apo. 3.443> nec responsa refert Libyeis in Syrtibus Hammon. 
<prud. apo. 3.444> ipsa suis Christum Capitolia Romula maerent 
<prud. apo. 3.445> principibus lucere Deum, destructaque templa  
<prud. apo. 3.446> imperio cecidisse ducum, iam purpura supplex 
<prud. apo. 3.447> sternitur Aeneadae rectoris ad atria Christi, 
<prud. apo. 3.448> vexillumque crucis summus dominator adorat. 
<prud. apo. 3.449> principibus tamen e cunctis non defuit unus 
<prud. apo. 3.450> me puero, ut memini, ductor fortissimus armis, 
<prud. apo. 3.451> conditor et legum, celeberrimus ore manuque, 
<prud. apo. 3.452> consultor patriae, sed non consultor habendae 
<prud. apo. 3.453> relligionis, amans ter centum milia divum. 
<prud. apo. 3.454> perfidus ille Deo, quamvis non perfidus orbi, 
<prud. apo. 3.455> augustum caput ante pedes curvare Minervae 
<prud. apo. 3.456> fictilis et soleas Iunonis lambere, plantis 
<prud. apo. 3.457> Herculis advolvi, genua incerare Dianae, 
<prud. apo. 3.458> quin et Apollineo frontem submittere gypso 
<prud. apo. 3.459> aut Pollucis equum suffire ardentibus extis. 
<prud. apo. 3.460> forte litans Hecaten placabat sanguine multo; 
<prud. apo. 3.461> pontificum festis ferienda securibus illic 
<prud. apo. 3.462> agmina vaccarum steterant, vitulasque revincta 
<prud. apo. 3.463> fronte coronatas umbrabat torta cupressus. 
<prud. apo. 3.464> iamque insertato reserarat viscera cultro 
<prud. apo. 3.465> vittatus de more senex manibusque cruentis 
<prud. apo. 3.466> tractabat trepidas letali frigore fibras, 
<prud. apo. 3.467> postremosque animae pulsus in corde tepenti 
<prud. apo. 3.468> callidus interpres numeris et fine notabat: 
<prud. apo. 3.469> cum subito exclamat media inter sacra sacerdos 
<prud. apo. 3.470> pallidus ‘en quid ago? maius, rex optime, maius 
<prud. apo. 3.471> numen nescio quod nostris intervenit aris 
<prud. apo. 3.472> quam sufferre queant spumantia cymbia lacte,  
<prud. apo. 3.473> caesarum sanguis pecudum, verbena, coronae, 
<prud. apo. 3.474> accitas video longe dispergier umbras, 
<prud. apo. 3.475> territa Persephone vertit vestigia retro 
<prud. apo. 3.476> extinctis facibus, tracto  fugitiva flagello, 
<prud. apo. 3.477> nil agit arcanum murmur, nil Thessala prosunt 
<prud. apo. 3.478> carmina, turbatos revocat nulla hostia manes, 
<prud. apo. 3.479> nonne vides ut turibulis frigentibus ignis 
<prud. apo. 3.480> marceat, ut canis pigrescat pruna favillis? 
<prud. apo. 3.481> ecce Palatinus pateram retinere minister 
<prud. apo. 3.482> non valet, elisa destillant balsama dextra, 
<prud. apo. 3.483> flamen et ipse suas miratur vertice laurus 
<prud. apo. 3.484> cedere, et incertum frustratur victima ferrum, 
<prud. apo. 3.485> nescio quis certe subrepsit Christicolarum 
<prud. apo. 3.486> hic iuvenum; genus hoc hominum tremit infula et omne 
<prud. apo. 3.487> pulvinar divum, lotus procul absit et unctus; 
<prud. apo. 3.488> pulchra reformatis redeat Proserpina sacris.’ 
<prud. apo. 3.489> dixit, et exsanguis conlabitur ac, velut ipsum 
<prud. apo. 3.490> cerneret exerto minitantem fulmine Christum, 
<prud. apo. 3.491> ipse quoque exanimis posito diademate princeps 
<prud. apo. 3.492> pallet et adstantes circumspicit, ecquis alumnus 
<prud. apo. 3.493> chrismatis inscripto signaret tempora ligno, 
<prud. apo. 3.494> qui Zoroastreos turbasset fronte susurros. 
<prud. apo. 3.495> armiger e cuneo puerorum flavicomantum, 
<prud. apo. 3.496> purpurei custos lateris, deprenditur unus,  
<prud. apo. 3.497> nec negat, et gemino gemmata hastilia ferro 
<prud. apo. 3.498> proicit ac signum Christi se ferre fatetur. 
<prud. apo. 3.499> prosiluit pavidus deiecto antistite princeps 
<prud. apo. 3.500> marmoreum fugiens nullo comitante sacellum, 
<prud. apo. 3.501> dum tremefacta cohors dominique oblita supinas 
<prud. apo. 3.502> erigit ad caelum facies atque invocat Iesum, 
<prud. apo. 3.503> iamne piget facti? iam paenitet? en tibi Christum, 
<prud. apo. 3.504> infelix Iudaea, Deum, qui sabbata solvens 
<prud. apo. 3.505> terrea mortales aeterna in sabbata sumpsit, 
<prud. apo. 3.506> gentibus emicuit, praefulsit regibus, orbem 
<prud. apo. 3.507> possidet, imperii dominam sibi cedere  Romam 
<prud. apo. 3.508> conpulit et simulacra deum Tarpeia subegit, 
<prud. apo. 3.509> disce tuis, miseranda, malis, quo vindice tandem 
<prud. apo. 3.510> vana superstitio lex et carnaliter acta 
<prud. apo. 3.511> plectatur, cuius virtus te proterat ultrix. 
<prud. apo. 3.512> destructone iacent Solomonia saxa metallo 
<prud. apo. 3.513> aedificata manu? iacet illud nobile templum, 
<prud. apo. 3.514> cur iacet? artificis quia dextra solubilis illud 
<prud. apo. 3.515> caemcntum struxit resolubile; iure solutum est 
<prud. apo. 3.516> et iacet, in nihilum quoniam redit omne politum. 
<prud. apo. 3.517> quod fieri recipit, recipit quandoque perire, 
<prud. apo. 3.518> si nostrum contra quod sit vis discere templum, 
<prud. apo. 3.519> est illud quod nemo opifex fabriliter aptans 
<prud. apo. 3.520> conposuit, quod nulla abies pinusve dolata 
<prud. apo. 3.521> texuit, exciso quod numquam marmore crevit; 
<prud. apo. 3.522> cuius onus nullis fultum sublime columnis 
<prud. apo. 3.523> fornice curvato tenui super arte pependit, 
<prud. apo. 3.524> sed verbo factum Domini; non voce sonora, 
<prud. apo. 3.525> sed verbo, quod semper erat. verbum caro factum est.  
<prud. apo. 3.526> hoc templum aeternum est, hoc finem non habet, hoc tu 
<prud. apo. 3.527> expugnare volens flagris, cruce, felle petisti, 
<prud. apo. 3.528> destructum iacuit poenis vexantibus: esto, 
<prud. apo. 3.529> matris enim ex utero quod destrueretur habebat, 
<prud. apo. 3.530> sed quod morte brevi materna ex parte solutum est 
<prud. apo. 3.531> maiestate Patris vivum lux tertia reddit, 
<prud. apo. 3.532> vidisti angelicis comitatum coetibus alte 
<prud. apo. 3.533> ire meum, cuius servor munimine, templum, 
<prud. apo. 3.534> illius aeternae suspendunt culmina portae, 
<prud. apo. 3.535> ac per inacccssas scalarum gloria turres 
<prud. apo. 3.536> tollitur et gradibus lucet via candida summis, 
<prud. apo. 3.537> at tua congcstae tumulant holocausta ruinae, 
<prud. apo. 3.538> quid mereare Titus docuit, docuere rapinis 
<prud. apo. 3.539> Pompeianae acies, quibus exstirpata per omnes 
<prud. apo. 3.540> terrarum pelagique plagas tua membra feruntur. 
<prud. apo. 3.541> exibis vagus huc illuc fluitantibus errat 
<prud. apo. 3.542> Iudaeus, postquam patria de sede revulsus 
<prud. apo. 3.543> supplicium pro caede luit, Christique negati 
<prud. apo. 3.544> sanguine respersus commissa piacula solvit, 
<prud. apo. 3.545> en quo priscorum virtus defluxit avorum! 
<prud. apo. 3.546> ervit ab antiquis dilapsa fidelibus heres 
<prud. apo. 3.547> nobilitas, sed iam non nobilis; illa recentem 
<prud. apo. 3.548> suspectat  captiva fidem, vis tanta novellae 
<prud. apo. 3.549> credulitatis inest; Christum confessa triumphat 
<prud. apo. 3.550> gens infida prius, Christi sed victa negatrix 
<prud. apo. 3.551> subditur imperio dominos sortita fideles.  
<prud. apo. 3.552> Sunt qui Iudaico cognatum dogma furori 
<prud. apo. 3.553> instituunt media Christum ratione secuti, 
<prud. apo. 3.554> hoc tantum, quod verus homo est, at caelitus illum 
<prud. apo. 3.555> adfirmant non esse Deum; pietate fatentur, 
<prud. apo. 3.556> maiestate negant: morum pro laude sacratum 
<prud. apo. 3.557> concelebrant, adimunt naturae summa supernae. 
<prud. apo. 3.558> omne opus egregium, per quod sollertia pollens 
<prud. apo. 3.559> emicat, ingenii est aut roboris: illud acuto 
<prud. apo. 3.560> corde viget, duris excellit viribus istud. 
<prud. apo. 3.561> mortale est sed utrumque homini; nam cana senescunt 
<prud. apo. 3.562> ingenia et validos consumunt saecla lacertos. 
<prud. apo. 3.563> haec nos in Domini virtute et laude perenni 
<prud. apo. 3.564> non sequimur: sequimur nullo quod semine terrae 
<prud. apo. 3.565> germinat, inmundum quod non de labe virili 
<prud. apo. 3.566> sumit principium; tener illum seminat ignis, 
<prud. apo. 3.567> non caro nec sanguis patrius nec foeda voluptas, 
<prud. apo. 3.568> intactam thalami virtus divina puellam 
<prud. apo. 3.569> sincero adflatu per viscera casta maritat; 
<prud. apo. 3.570> inconperta ortus novitas iubet ut Deus esse 
<prud. apo. 3.571> credatur Christus sic conditus, innuba virgo 
<prud. apo. 3.572> nubit spiritui, vitium nec sentit amoris, 
<prud. apo. 3.573> pubertas signata manet; gravis intus et extra 
<prud. apo. 3.574> incolumis, florens de fertilitate pudica, 
<prud. apo. 3.575> iam mater, sed virgo tamen, maris inscia mater. 
<prud. apo. 3.576> quid renuis? quid inane caput, non credule, quassas? 
<prud. apo. 3.577> angelus hoc saneto fore nuntiat  ore: plaeetne 
<prud. apo. 3.578> credere et angelicis aurem reserare loquellis?  
<prud. apo. 3.579> ipsa coruscantis monitum sacra virgo ministri 
<prud. apo. 3.580> credidit atque ideo concepit credula Christum; 
<prud. apo. 3.581> credentes nam Christus adit, dubitabile pectus 
<prud. apo. 3.582> sub titubante fide refugo contemnit honore, 
<prud. apo. 3.583> virginitas et prompta fides Christum bibit alvo 
<prud. apo. 3.584> cordis et intactis condit paritura latebris, 
<prud. apo. 3.585> crede quod emissus solio Patris angelus infit. 
<prud. apo. 3.586> vel, si concretus liquidam de sidere vocem 
<prud. apo. 3.587> non capit auditus, mulier quid coniuge praegnans 
<prud. apo. 3.588> clamet anus credens et tandem sobrius audi. 
<prud. apo. 3.589> mira fides! utero puer interceptus anili 
<prud. apo. 3.590> virgineum Dominum materno ex ore salutat, 
<prud. apo. 3.591> primus et infantem non natus nuntiat infans 
<prud. apo. 3.592> iam nostrum;  vagire sibi nam pusio nondum 
<prud. apo. 3.593> norat et ora Deo reserabat garrula Christo, 
<prud. apo. 3.594> promite secretos fatus; date, pandite librum, 
<prud. apo. 3.595> evomuit spirante Deo quem sanctus Esaias. 
<prud. apo. 3.596> percensere libet calamique revolvere sulcos, 
<prud. apo. 3.597> sidereis quos illa notis manus aurea duxit, 
<prud. apo. 3.598> ite hinc, dum rutilos apices submissus adoro, 
<prud. apo. 3.599> dum lacrimans veneror dumque oscula dulcia figo; 
<prud. apo. 3.600> gaudia concipiunt lacrimas, dant gaudia fletum. 
<prud. apo. 3.601> advenit promissa dies quam dixerat iste 
<prud. apo. 3.602> adfore versiculus, cum virgo puerpera, teste 
<prud. apo. 3.603> haud dubie sponso, pacti cui cura pudoris, 
<prud. apo. 3.604> edidit, Emmanuelque meum me cernere fecit, 
<prud. apo. 3.605> estne Deus iam noster? homo versatur et adstat 
<prud. apo. 3.606> nobiscum nomenque probat versumque vetustis 
<prud. apo. 3.607> obscurum saeclis praesenti inluminat ore.  
<prud. apo. 3.608> estne Deus, cuius cunas veneratus Eous 
<prud. apo. 3.609> lancibus auratis regalia fercula supplex 
<prud. apo. 3.610> virginis ad gremium pannis puerilibus offert? 
<prud. apo. 3.611> quis tam pinnatus rapidoque simillimus austro 
<prud. apo. 3.612> nuntius Aurorae populos atque ultima Bactra 
<prud. apo. 3.613> attigit, inluxisse diem Iactantibus horis, 
<prud. apo. 3.614> qua tener innupto penderet ab ubere Christus? 
<prud. apo. 3.615> ‘vidimus hunc ’ aiunt ‘puerum per sidera ferri, 
<prud. apo. 3.616> et super antiquos signorum ardescere tractus.’ 
<prud. apo. 3.617> diriguit trepidans Chaldaeo in vertice pernox 
<prud. apo. 3.618> astrologus, cessisse Anguem, fugisse Leonem, 
<prud. apo. 3.619> contraxisse pedes lateris maneo ordine Cancrum, 
<prud. apo. 3.620> cornibus infractis domitum mugire Iuvencum, 
<prud. apo. 3.621> sidus et Hirquinum laceris marcescere villis, 
<prud. apo. 3.622> labitur hinc pulsus Puer Hydrius, inde Sagittae, 
<prud. apo. 3.623> palantes Geminos fuga separat, inproba Virgo 
<prud. apo. 3.624> prodit amatores tacitos in fornice mundi, 
<prud. apo. 3.625> quique alii horrificis pendent in nubibus ignes 
<prud. apo. 3.626> Luciferum timuere novum: rota lurida solis 
<prud. apo. 3.627> haeret, et excidium sentit iam iamque futurum, 
<prud. apo. 3.628> seque die medio velandum  tegmine glauco, 
<prud. apo. 3.629> splendoremque poli periturum nocte diurna 
<prud. apo. 3.630> orbe repentinis caput obnubente tenebris. 
<prud. apo. 3.631> hunc ego non cumulem myrrhaeque et turis et auri 
<prud. apo. 3.632> muneribus? scio quem videam, quae dona rependam. 
<prud. apo. 3.633> hunc ego non venerer, qui caelo visus humique 
<prud. apo. 3.634> inventus rex atque Deus moderatur utrumque 
<prud. apo. 3.635> naturae specimen, tumuloque inferna refringens  
<prud. apo. 3.636> regna insurgentes secum iubet ire sepultos? 
<prud. apo. 3.637> caelum habitat, terris intervenit, abdita rumpit 
<prud. apo. 3.638> Tartara, vera fides; Deus est, qui totus ubique est. 
<prud. apo. 3.639> numquid vana viros aut mens aut lingua fefellit? 
<prud. apo. 3.640> numquid fortuitis frustrantia dona dederunt 
<prud. apo. 3.641> casibus aut caeco votum sub honore dicarunt? 
<prud. apo. 3.642> quae porro causa aut ratio submittere colla 
<prud. apo. 3.643> ante pedes Mariae puerique crepundia parvi, 
<prud. apo. 3.644> si tantum mortalis erat, nec summa potestas 
<prud. apo. 3.645> inplebat teneros divinis flatibus artus? 
<prud. apo. 3.646> sed iam tolle magos, tus, aurum, myrrhea dona, 
<prud. apo. 3.647> quae verum docuere Deum, praesepia, pannos, 
<prud. apo. 3.648> matris adoratum gremium face sideris ardens: 
<prud. apo. 3.649> ipsa Deum virtus factorum et mira loquantur, 
<prud. apo. 3.650> insanos video subito mitescere ventos 
<prud. apo. 3.651> cum iubeat Christus, video luctantia magnis 
<prud. apo. 3.652> aequora turbinibus tranquillo marmore tendi 
<prud. apo. 3.653> imperio Christi, video calcatus eundem 
<prud. apo. 3.654> cum patitur gurges tergum solidante liquore. 
<prud. apo. 3.655> ipse super fluidas plantis nitentibus undas 
<prud. apo. 3.656> ambulat ac presso firmat vestigia fluctu, 
<prud. apo. 3.657> increpat ipse notos, et flatibus otia mandat, 
<prud. apo. 3.658> quis iubeat saevis aquilonibus ‘ite, silete 
<prud. apo. 3.659> carceribus vestris amploque facessite ponto,’ 
<prud. apo. 3.660> sit nisi caelipotens aquilonum conditor idem? 
<prud. apo. 3.661> ninguidus agnoscit Boreas atque imbrifer Eurus 
<prud. apo. 3.662> nimborum dominum tempestatumque potentem, 
<prud. apo. 3.663> excitamque hiemem verrunt vidente sereno, 
<prud. apo. 3.664> quis pelagi calcarit aquas? quis per vada glauca 
<prud. apo. 3.665> gressibus inpressis spatiatus triverit udum  
<prud. apo. 3.666> non submersus iter, sola pendulus et pede sicco, 
<prud. apo. 3.667> aequoreae nisi factor aquae, qui Spiritus olim 
<prud. apo. 3.668> ore superfusus patrio volitabat in undis 
<prud. apo. 3.669> nondum discretis nec certo litore elausis? 
<prud. apo. 3.670> sustinuit gressum Domini famulus liquor, ac se 
<prud. apo. 3.671> mobilitate carens solidos substrinxit ad usus. 
<prud. apo. 3.672> quid diversa Dei memorem facta inclyta Christi? 
<prud. apo. 3.673> altius inspecta quae, maiestate negator, 
<prud. apo. 3.674> haud dubitans hominem, tute ipse fatebere numen. 
<prud. apo. 3.675> inlevit caecos oculos et lumina limo 
<prud. apo. 3.676> reddidit umectam sacro sputamine terram 
<prud. apo. 3.677> contrectans digitis: luteum medicamen operta 
<prud. apo. 3.678> nox habuit, tenebras obducta uligo removit, 
<prud. apo. 3.679> insuper ostendit quonam caligo lavacro 
<prud. apo. 3.680> expurganda foret, variis Siloa refundit 
<prud. apo. 3.681> momentis latices, nec fluctum semper anhelat, 
<prud. apo. 3.682> sed vice distincta largos lacus accipit haustus. 
<prud. apo. 3.683> agmina languentum sitiunt spem fontis avari, 
<prud. apo. 3.684> membrorum maculas puro ablutura natatu. 
<prud. apo. 3.685> certatim interea roranti pumice raucas 
<prud. apo. 3.686> exspectant scatebras et sicco margine pendent, 
<prud. apo. 3.687> hoc limum iubet inpositum de fonte lavari 
<prud. apo. 3.688> Christus et infusa vultum splendescere luce. 
<prud. apo. 3.689> norat enim limo sese informasse figuram 
<prud. apo. 3.690> ante tenebrosam, proprii medicamen et oris 
<prud. apo. 3.691> adiecisse novo, quem primum finxerat, Adae. 
<prud. apo. 3.692> nam sine divino Domini perflamine summi 
<prud. apo. 3.693> arida terra fuit, nulli prius apta medellae: 
<prud. apo. 3.694> sed postquam liquidus caelesti Spiritus ore 
<prud. apo. 3.695> virgineam respersit humum, medicabilis illa est. 
<prud. apo. 3.696> inde trahit sucum lentoque umore salutem  
<prud. apo. 3.697> inlinit, infunditque diem baptismate lota. 
<prud. apo. 3.698> caecus adest oculis iam Christi ex ore refectis 
<prud. apo. 3.699> seque luto et nitidis lucem sumpsisse fluentis 
<prud. apo. 3.700> clamat, et auctorem stupefacta per oppida monstrat, 
<prud. apo. 3.701> auctorem lucis largitoremque dierum, 
<prud. apo. 3.702> non dedignatum medicae purgamen aquai 
<prud. apo. 3.703> corpore sub proprio monstrare errantibus aegris, 
<prud. apo. 3.704> milibus ex multis paucissima quaeque retexam, 
<prud. apo. 3.705> summatim relegam totus quae non capit orbis. 
<prud. apo. 3.706> quinque in deserto panes iubet et duo pisces 
<prud. apo. 3.707> adponi in pastum populis, qui forte magistrum 
<prud. apo. 3.708> non revocante fame stipabant undique saeptum, 
<prud. apo. 3.709> inmemoresque cibi vicos, castella, macellum, 
<prud. apo. 3.710> oppida, mercatus et conciliabula et urbes 
<prud. apo. 3.711> respuerant, largo contenti dogmate vesci, 
<prud. apo. 3.712> multa virum strato fervent convivia faeno, 
<prud. apo. 3.713> centenos simul accubitus iniere sodales, 
<prud. apo. 3.714> seque per innumeras infundunt agmina mensas, 
<prud. apo. 3.715> pisciculis—iam crede Deum—saturanda duobus 
<prud. apo. 3.716> et paucis crescente cibo per fragmina crustis. 
<prud. apo. 3.717> ambesis dapibus cumulatim aggesta redundant 
<prud. apo. 3.718> fercula, bis senos micarum molibus inplent 
<prud. apo. 3.719> post cenam cophinos; crudus conviva resudat 
<prud. apo. 3.720> congeriem ventris, gemit et sub fasce minister. 
<prud. apo. 3.721> quis cumulare potest epulas in grandia parvas? 
<prud. apo. 3.722> quis, nisi qui corpus pastumque et corporis omnem 
<prud. apo. 3.723> condens ex nihilo nulla existente creavit  
<prud. apo. 3.724> mundum materia? non sicut sculptor ab aeris 
<prud. apo. 3.725> rudere decoctam consuescit vivere massam, 
<prud. apo. 3.726> sed Deus omnipotens orbem sine semine finxit, 
<prud. apo. 3.727> nil erat omne quod est: nil id procedere et esse 
<prud. apo. 3.728> atque novum fieri, mox et grandescere iussum est. 
<prud. apo. 3.729> parvum de nihilo primum fuit, addita parvo 
<prud. apo. 3.730> incrementa modis auxerunt omnia plenis. 
<prud. apo. 3.731> ergo ego, cum videam manibus sic crescere Christi 
<prud. apo. 3.732> parva alimenta hominum, possum dubitare per ipsum 
<prud. apo. 3.733> exiguas rerum species elementaque mundi 
<prud. apo. 3.734> ex nihilo primum modica et mox grandia sensim 
<prud. apo. 3.735> crevisse, ex modicis quae consummata videmus? 
<prud. apo. 3.736> ac ne post hominum pastus calcata perirent, 
<prud. apo. 3.737> neve relicta lupis aut vulpibus exiguisve 
<prud. apo. 3.738> muribus in praedam nullo custode iacerent, 
<prud. apo. 3.739> bis sex adpositi, cumulatim qui bona Christi 
<prud. apo. 3.740> servarent gravidis procul ostentata canistris. 
<prud. apo. 3.741> sed quid ego haec autem titubanti voce retexo, 
<prud. apo. 3.742> indignus qui sancta canam? procede sepulcro, 
<prud. apo. 3.743> Lazare, dic cuius vocem tellure sub ima 
<prud. apo. 3.744> audieris, quae vis pcnetraverit abdita leti, 
<prud. apo. 3.745> quod, cum te Christus penitus nigrante profundo 
<prud. apo. 3.746> inmersum vocat ut redeas, ceu proximus audis, 
<prud. apo. 3.747> nec remoratus ades? quae tam vicina Charybdis 
<prud. apo. 3.748> regna tenebrarum tenui distantia fine 
<prud. apo. 3.749> coniungit superis? ubi Taenara tristia vasto 
<prud. apo. 3.750> in praeceps deiecta chao, latebrosus et ille  
<prud. apo. 3.751> amnis inexpletis volvens incendia ripis? 
<prud. apo. 3.752> ante fores tumuli, quas saxa inmania duro 
<prud. apo. 3.753> obice damnarant scopulis substructa cavatis, 
<prud. apo. 3.754> stat Dominus nomenque ciet frigentis amici, 
<prud. apo. 3.755> nec mora, funereus revolutis rupibus horror 
<prud. apo. 3.756> evomit exequias gradiente cadavere vivas, 
<prud. apo. 3.757> solvite iam laetae redolentia vincla, sorores, 
<prud. apo. 3.758> solus odor sparsi spiramen aromatis efflat, 
<prud. apo. 3.759> nec de corporeo nidorem sordida tabo 
<prud. apo. 3.760> aura refert, oculos sanie stillante solutos 
<prud. apo. 3.761> pristinus in speculum decor excitat, et putrefactas 
<prud. apo. 3.762> tincta rubore genas paulatim purpura vestit, 
<prud. apo. 3.763> quis potuit fluidis animam suffundere membris? 
<prud. apo. 3.764> nimirum qui membra dedit, qui fictilis ulvae 
<prud. apo. 3.765> perflavit venam madidam, cui tabida glaeba 
<prud. apo. 3.766> traxit sanguineos infecto umore colores. 
<prud. apo. 3.767> o mors auritis iam mitis legibus, o mors 
<prud. apo. 3.768> surda prius, iam docta sequi quodcumque iubetur, 
<prud. apo. 3.769> cui tantum de te licuit? convicta fatere 
<prud. apo. 3.770> esse Deum, solus qui me tibi praeripit, Iesum. 
<prud. apo. 3.771> abde negatores Christi, nemo invidet, abde; 
<prud. apo. 3.772> utere sorte tua blasphemis nocte tenendis 
<prud. apo. 3.773> perpetua, plebem iustorum capta resolve, 
<prud. apo. 3.774> qui norunt hominem atque Deum sic dicere Christum 
<prud. apo. 3.775> ut verus summusque Deus mortalia gestet. 
<prud. apo. 3.776> ipse gerit quod struxit opus, nec ferre pudescit 
<prud. apo. 3.777> factor quod peperit, corpus loquor atque animae vim. 
<prud. apo. 3.778> finxerat hoc digitis, animam sufflaverat ore.  
<prud. apo. 3.779> totum hominem Deus adsumit, quia totus ab ipso est, 
<prud. apo. 3.780> et totum redimit quem sumpserat, omne reducens, 
<prud. apo. 3.781> quidquid homo est, istud tumulis, ast illud abysso. 
<prud. apo. 3.782> Occurrit dubitans hic dissertator et illud 
<prud. apo. 3.783> obicit, anne fides capit ut substantia flante 
<prud. apo. 3.784> inspirata Deo cruciatum sentiat, utque 
<prud. apo. 3.785> inferni petat ima poli barathroque coquatur? 
<prud. apo. 3.786> crede animam non esse Deum, sed crede creatis 
<prud. apo. 3.787> maiorem cunctis, ipsam quoque crede creatam, 
<prud. apo. 3.788> formata est namque ore Dei, quae non erat ante, 
<prud. apo. 3.789> sed formata habitu pulcherrima pictaque rebus 
<prud. apo. 3.790> divinis, et plena Deo similisque creanti, 
<prud. apo. 3.791> non tamen ipsa Deus, quoniam generatio non est, 
<prud. apo. 3.792> sed factura Dei est; solus de corde Parentis 
<prud. apo. 3.793> Filius emicuit; verus, verus  Deus ille. 
<prud. apo. 3.794> conlatum est animae, subito ut, quae non erat, esset. 
<prud. apo. 3.795> ille coaeternus Patris est et semper in ipso, 
<prud. apo. 3.796> nec factus sed natus habet quodcumque paternum est, 
<prud. apo. 3.797> haec similis velut umbra Dei est. sic ipse locutus 
<prud. apo. 3.798> factor, utroque hominem meditans de Agmine iunctim 
<prud. apo. 3.799> aedificare sui similem; sed non habet umbra 
<prud. apo. 3.800> quod corpus solidum, cuius imitatio in umbra est, 
<prud. apo. 3.801> atque aliud verum est, aliud simulatio veri. 
<prud. apo. 3.802> est similis saeclis quod non consumitur ullis, 
<prud. apo. 3.803> quod sapiens iustique capax reginaque rerum  
<prud. apo. 3.804> imperat, ante videt, perpendit, praecavet, infit, 
<prud. apo. 3.805> verborum morumque opifex instructaque mille 
<prud. apo. 3.806> artibus et caelum sensu percurrere docta, 
<prud. apo. 3.807> his animam similem sibi conditor effigiavit, 
<prud. apo. 3.808> cetera dissimilem: quippe hanc conprendere promptum est, 
<prud. apo. 3.809> quam modus et species determinat, at Deus ingens 
<prud. apo. 3.810> atque superfusus trans omnia nil habet in se 
<prud. apo. 3.811> extremum, ut claudi valeat sensuve teneri, 
<prud. apo. 3.812> inconprensa manet virtus, cui linea defit ultima, 
<prud. apo. 3.813> quam spatium non mensurabile tendit, 
<prud. apo. 3.814> ergo animam factam, magno et factore minorem 
<prud. apo. 3.815> maioremque aliis atque omnibus imperitantem, 
<prud. apo. 3.816> corruptela putris nascentem turbida carnis 
<prud. apo. 3.817> concipit, ac membris tabentibus interfusam 
<prud. apo. 3.818> participat de faece sua; fit mixta deinde 
<prud. apo. 3.819> peccandi natura luto cum simplice flatu, 
<prud. apo. 3.820> sed fortasse animam, Domini quia fluxit ab ore, 
<prud. apo. 3.821> conpositam factamque neges, velut ipsa Dei pars, 
<prud. apo. 3.822> quod dictu scelus est, taetras trahat oblita culpas 
<prud. apo. 3.823> et pessum damnata ruens chaos intret opertum, 
<prud. apo. 3.824> sit res illa Dei, non abnuo; pars tamen illa 
<prud. apo. 3.825> haudquaquam dicenda Dei est, quae tempore coepit, 
<prud. apo. 3.826> nec prior aut senior quam primum plasma putanda est. 
<prud. apo. 3.827> tunc etenim factam video, cum cordis amici 
<prud. apo. 3.828> intravit germana domum limique recentis 
<prud. apo. 3.829> hospita et ipsa recens fraterna sedit in aula. 
<prud. apo. 3.830> illa quidem flatus Domini est, sed spiritus et vis 
<prud. apo. 3.831> non est plena Dei, tanto moderamine missa  
<prud. apo. 3.832> quanto flans voluit flandi servare tenorem. 
<prud. apo. 3.833> est inpossibile spectare profunda Sabaoth, 
<prud. apo. 3.834> sed speculum Deitatis homo est: in corpore discas 
<prud. apo. 3.835> rem non corpoream sollers interprete Christo 
<prud. apo. 3.836> qui Patrem proprium mortali in corpore monstrat, 
<prud. apo. 3.837> perspice quam varios fundamus ab ore vapores, 
<prud. apo. 3.838> spiramus quotiens animae sufflabilis auras, 
<prud. apo. 3.839> nunc flatum tepidum calor exhalatus anhelat, 
<prud. apo. 3.840> rorantes nebulas udis de faucibus efflans; 
<prud. apo. 3.841> cum libet, in gelidum flabrali frigore ventum 
<prud. apo. 3.842> spiritus existit tenuis et sibilat aer. 
<prud. apo. 3.843> adde et distinctum quem musica tibia flatum 
<prud. apo. 3.844> concipit: aut ille est presso modulamine parcus, 
<prud. apo. 3.845> aut tumidum largo sublimat flamine bombum, 
<prud. apo. 3.846> aut raucos frangit modulos, aut lene susurrat, 
<prud. apo. 3.847> aut exile trahens sonitus producit acutos, 
<prud. apo. 3.848> aut murmur tenerum sublidit voce minuta, 
<prud. apo. 3.849> haec cum te videas mortali in corpore posse, 
<prud. apo. 3.850> cur non aeternum potuisse infundere credas 
<prud. apo. 3.851> qualem animam voluit? praescriptis quam quia condens 
<prud. apo. 3.852> efflavit fuditque modis, sit facta necesse est. 
<prud. apo. 3.853> denique multa sapit, sed non sapit omnia nostrae 
<prud. apo. 3.854> vis animae, certum sapere ac praenoscere iussa. 
<prud. apo. 3.855> iam cui certus inest modus et cui nosse negatum est 
<prud. apo. 3.856> omnia, factura est; nam condita et aucta probatur, 
<prud. apo. 3.857> collige de simili, sitne haec factura, creavit 
<prud. apo. 3.858> nempe manus Domini corpus mortale lutumque 
<prud. apo. 3.859> conposuit digitis, numquid manus articulatim 
<prud. apo. 3.860> est digesta Dei? numquid vola? numquid et ungues  
<prud. apo. 3.861> claudere flexibiles patulam seu tendere palmam? 
<prud. apo. 3.862> ista figura manus nostrae est, quam non habet in se 
<prud. apo. 3.863> incircumscriptus Dominus; sed tradita forma est 
<prud. apo. 3.864> humanis quae nota animis daret intellectum,  
<prud. apo. 3.865> ut per corpoream speciem plasmasse feratur 
<prud. apo. 3.866> corporis effigiem.  sic est plasmata vicissim 
<prud. apo. 3.867> flatu incorporeo res flabilis, oris et esse 
<prud. apo. 3.868> fertur opus, tenuis per quod constructa refulsit 
<prud. apo. 3.869> forma animae atque rudi factam se munere sensit. 
<prud. apo. 3.870> si non est factura manus caro nostra, nec oris 
<prud. apo. 3.871> est factura anima, flatu et spiramine coepta 
<prud. apo. 3.872> inque locum deducta aliquem; namque omne quod hora 
<prud. apo. 3.873> natalis profert, locus accipit; et locus ullus 
<prud. apo. 3.874> quod cohibere potest, modicum est, nec in omnia fusum; 
<prud. apo. 3.875> et quod tam modicum est ut certa sede locetur 
<prud. apo. 3.876> iam titubare potest; et quod titubaverit intra 
<prud. apo. 3.877> naturam vitii est; vitiosum denique tristem 
<prud. apo. 3.878> reccidit in poenam: Deus hoc, mihi credite, non est. 
<prud. apo. 3.879> aut, si maiestas animae est, ostendite quid sit 
<prud. apo. 3.880> quod lapsam Christique inopem nova gratia inundat, 
<prud. apo. 3.881> Spiritus et Sanctus baptismate iustificatam 
<prud. apo. 3.882> nobilitat, famulaeque decus, quod defuit, addit, 
<prud. apo. 3.883> quod quia praestatur meritis mentisque negatur, 
<prud. apo. 3.884> absurde fertur Deus aut pars esse Dei, quae 
<prud. apo. 3.885> divinum summumque bonum de fonte perenni 
<prud. apo. 3.886> nunc bibit obsequio, nunc culpa aut crimine perdit,  
<prud. apo. 3.887> et modo supplicium recipit, modo libera calcat, 
<prud. apo. 3.888> miraris peccare animam, quae carne coactam 
<prud. apo. 3.889> sortita est habitare domum, cum peccet et ipse 
<prud. apo. 3.890> angelus, hospitium qui nescit adire caducum 
<prud. apo. 3.891> cratis tabifluae? peccat quia factus et ipse est, 
<prud. apo. 3.892> non genitus: quocumque modo sit factus, id unus 
<prud. apo. 3.893> scit factor Dominus: factum mihi credere sat sit. 
<prud. apo. 3.894> solus labe caret peccati conditor orbis, 
<prud. apo. 3.895> ingenitus  genitusque Deus, Pater et Patre natus, 
<prud. apo. 3.896> solus et exceptus tormentum admittere triste 
<prud. apo. 3.897> inviolatus agit, nec quidquam sentit acerbi, 
<prud. apo. 3.898> exsortem dic esse animam crucis atque doloris, 
<prud. apo. 3.899> si culpae inmunem vacuamque a crimine nosti, 
<prud. apo. 3.900> quae peccare valet, valet et succumbere poenae. 
<prud. apo. 3.901> ipsa quidem sincera fuit dum conditur olim, 
<prud. apo. 3.902> quae collata rudem fecit viviscere limum, 
<prud. apo. 3.903> utpote de liquido naturae semine primos 
<prud. apo. 3.904> accipiens habitus superoque expressa sereno, 
<prud. apo. 3.905> sed mox, ut gravido iussa est innectier arvo, 
<prud. apo. 3.906> suavibus inlecebris nimium blandita refrixit 
<prud. apo. 3.907> deque volutabris pretiosum polluit ignem, 
<prud. apo. 3.908> dum transgressa Dei positum fas inproba calcat, 
<prud. apo. 3.909> haec prima est natura animae, sic condita simplex 
<prud. apo. 3.910> decidit in vitium per sordida foedera carnis, 
<prud. apo. 3.911> exim tincta malo peccamine principis Adae 
<prud. apo. 3.912> infecit genus omne hominum quod pullulat inde, 
<prud. apo. 3.913> et tenet ingenitas animarum infantia in ortu 
<prud. apo. 3.914> primi hominis maculas, nec quisquam nascitur insons. 
<prud. apo. 3.915> vitandus tamen error erit, ne traduce carnis 
<prud. apo. 3.916> transfundi in subolem credatur fons animarum  
<prud. apo. 3.917> sanguinis exemplo, cui texta propagine vena est. 
<prud. apo. 3.918> non animas animae pariunt, sed lege latent! 
<prud. apo. 3.919> fundit opus natura suum, quo parvula anhelent 
<prud. apo. 3.920> vaseula vitalisque adsit scintilla coactis. 
<prud. apo. 3.921> quae quamvis infusa novum penetret nova semper 
<prud. apo. 3.922> figmentum, vetus illa tamen de crimine avorum 
<prud. apo. 3.923> dicitur, inloto quoniam concreta veterno est. 
<prud. apo. 3.924> inde secunda redit generatio et inde lavatur 
<prud. apo. 3.925> naturae inluvies, iterumque renaseimur intus 
<prud. apo. 3.926> perfusi, ut veterem splendens anima exuat Adam. 
<prud. apo. 3.927> quae quia materiam peccati ex fomite carnis 
<prud. apo. 3.928> consociata trahit, nec non simul ipsa sodali 
<prud. apo. 3.929> est incentivum peccaminis, inplicat ambas 
<prud. apo. 3.930> vindex poena reas peccantes mente sub una, 
<prud. apo. 3.931> peccandique cremat socias cruciatibus aequis, 
<prud. apo. 3.932> his crucibus Christus nos liberat incorruptae 
<prud. apo. 3.933> matris et innocui gestator corporis unus. 
<prud. apo. 3.934> naturam poenae expositam, sed non vitiorum 
<prud. apo. 3.935> naturam expositam contactibus induit Iesus, 
<prud. apo. 3.936> atque ideo poenae nil debuit intemeratus, 
<prud. apo. 3.937> fraude carens, omni culparum aspergine liber. 
<prud. apo. 3.938> quid Christi in membris peccati saeva satelles 
<prud. apo. 3.939> poena ageret? quid mors hominis sine crimine posset? 
<prud. apo. 3.940> nimirum cassis conatibus et sine nervis 
<prud. apo. 3.941> conciderent steriles peccati fomite nullo. 
<prud. apo. 3.942> mors alitur culpa; culpam qui non habet, ipso 
<prud. apo. 3.943> pastus defectu mortem consumit inanem. 
<prud. apo. 3.944> sie mors in Domini consumpta est corpore Christi, 
<prud. apo. 3.945> sic periit, solitum dum non habet arida pastum.  
<prud. apo. 3.946> suspice quapropter solum inculpabile numen, 
<prud. apo. 3.947> virtutem  Patris et Christi, et iam desine nostrae 
<prud. apo. 3.948> invidiam conflare animae, quod sit Deus aut quod 
<prud. apo. 3.949> portio parva Dei, cum Christo abscidere quidquam 
<prud. apo. 3.950> et resecare Deo partem vel carpere tantum 
<prud. apo. 3.951> numen non liceat, plenum sibi semper et in se. 
<prud. apo. 3.952> Est operae pretium nebulosi dogmatis umbram 
<prud. apo. 3.953> prodere, quam tenues atomi conpage minuta 
<prud. apo. 3.954> instituunt, sed cassa cadit ventoque liquescit 
<prud. apo. 3.955> adsimilis, fluxu nec se sustentat inani. 
<prud. apo. 3.956> aërium Manichacus ait sine corpore vero 
<prud. apo. 3.957> pervolitasse Deum, mendax phantasma cavamque 
<prud. apo. 3.958> corporis effigiem, nil contrectabile habentem, 
<prud. apo. 3.959> ac primum specta an deceat quidquam simulatum 
<prud. apo. 3.960> adsignare Deo, cuius mera gloria falsi 
<prud. apo. 3.961> nil recipit, membris hic se fallacibus aptans 
<prud. apo. 3.962> fingeret esse hominem ventosa subdolus arte, 
<prud. apo. 3.963> mentitus totiens, cum diceret ‘inveteratis 
<prud. apo. 3.964> do veniam morbis, simul et peccata remitto: 
<prud. apo. 3.965> Filius est hominis, pestem qui pellere carnis 
<prud. apo. 3.966> et scelerum nexus laxare ac solvere possit: 
<prud. apo. 3.967> surge valens, surge innocuus, iam tolle grabatum: 
<prud. apo. 3.968> Filius hoc hominis iubeo?’ dignusne videtur 
<prud. apo. 3.969> qui testis sibi sit seque ac sua carnea norit? 
<prud. apo. 3.970> quid? cum discipulos, hominis quid Filius esset 
<prud. apo. 3.971> passurus, fido iam praescius ore monebat, 
<prud. apo. 3.972> nonne fatebatur se cum virtute paterna  
<prud. apo. 3.973> esse hominem verum? quod si non credo, fefellit, 
<prud. apo. 3.974> si natura Dei quae sit, Manichaee, requiris, 
<prud. apo. 3.975> omne quod est, verum est. nam si mendosus agit quid, 
<prud. apo. 3.976> nec Deus est: mendum divinus non capit usus. 
<prud. apo. 3.977> obicis aeterno Domino quod lubricus ad nos 
<prud. apo. 3.978> venerit, adsimulans aliud quam verus habebat, 
<prud. apo. 3.979> obmutesce, furor; linguam, canis inprobe, morde 
<prud. apo. 3.980> ipse tuam, lacero consumens verba palato. 
<prud. apo. 3.981> latranti obsistit Mattheus rabiemque refellit, 
<prud. apo. 3.982> qui notat omne genus carnalis stirpis ad usque 
<prud. apo. 3.983> corporeum Christum, per sex septena virorum 
<prud. apo. 3.984> nomina descendens et venam sanguinis alti 
<prud. apo. 3.985> ex atavis longo texens per stemmata filo. 
<prud. apo. 3.986> septimus hebdomadi venit superaddere sextae 
<prud. apo. 3.987> hunc numerum Christus, placidum qui conficit annum 
<prud. apo. 3.988> cuncta remittentem contractibus inlaqueata 
<prud. apo. 3.989> multimodis, hominemque hominis de morte levantem, 
<prud. apo. 3.990> inperfectus enim limus mortalis erat tunc: 
<prud. apo. 3.991> vir solus perfectus adest atque integer Iesus, 
<prud. apo. 3.992> cui nihil ex septem septenis defuit, ex quo 
<prud. apo. 3.993> perficeret mortale genus virtute perenni. 
<prud. apo. 3.994> hic ille est nobis qui septima sabbata conplet, 
<prud. apo. 3.995> ut caro nostra Deo tandem sociata quiescat, 
<prud. apo. 3.996> quam bis terna malis vexabant sabbata noxis. 
<prud. apo. 3.997> curramus notis gradibus regumque sequamur 
<prud. apo. 3.998> progeniem: Christum invenies de carne parentum 
<prud. apo. 3.999> effluxisse hominum, qui sit de semine David, 
<prud. apo. 3.1000> stirpe recensita numerandus sanguinis heres. 
<prud. apo. 3.1001> quid? cum sanctiloquus revoluto germine Lucas  
<prud. apo. 3.1002> sursum versus agit seriem, scandente nepotis 
<prud. apo. 3.1003> corpore perque atavos cursum relegente vetustos, 
<prud. apo. 3.1004> septenos decies conscendit Christus in ortus 
<prud. apo. 3.1005> et duo (nam totidem doctores misit in orbem); 
<prud. apo. 3.1006> descensos nascendo gradus redeundo retexit 
<prud. apo. 3.1007> actus ad usque apicem terreni corporis Adam. 
<prud. apo. 3.1008> inde parens Deitas recipit sua nostraque mixtim, 
<prud. apo. 3.1009> fitque Dei summi per Christum filius Adam. 
<prud. apo. 3.1010> restat ut aeriam fingas ab origine gentem, 
<prud. apo. 3.1011> aërios proceres, Levi, Iudam, Simeonem, 
<prud. apo. 3.1012> aërium David, magnorum corpora regum 
<prud. apo. 3.1013> aëria, atque ipsam fecundae virginis alvum 
<prud. apo. 3.1014> aëre fallaci nebulisque et nube tumentem; 
<prud. apo. 3.1015> vanescat sanguis perflabilis, ossa liquescant 
<prud. apo. 3.1016> mollia, nervorum pereat textura volantum; 
<prud. apo. 3.1017> omne quod est gestum notus auferat inritus, aurae 
<prud. apo. 3.1018> dispergant tenues, sit fabula quod sumus omnes, 
<prud. apo. 3.1019> et quid agit Christus si me non suscipit? aut quem 
<prud. apo. 3.1020> liberat infirmum si dedignatur adire 
<prud. apo. 3.1021> carnis onus manuumque horret monumenta suarum? 
<prud. apo. 3.1022> indignumne putat luteum consciscere corpus, 
<prud. apo. 3.1023> qui non indignum quondam sibi credidit ipsum 
<prud. apo. 3.1024> pertrectare lutum, cum vas conponeret arvo 
<prud. apo. 3.1025> nondum viscereo, sed inertis glutine limi 
<prud. apo. 3.1026> inpressoque putres sub pollice duceret artus? 
<prud. apo. 3.1027> tantus amor terrae, tanta est dilectio nostri, 
<prud. apo. 3.1028> dignatur praepinguis humi conprendere mollem 
<prud. apo. 3.1029> divinis glaebam digitis, nec sordida censet  
<prud. apo. 3.1030> haerentis massae contagia, iusserat ut lux 
<prud. apo. 3.1031> confieret, facta est ut iusserat; omnia iussu 
<prud. apo. 3.1032> imperitante novas traxerunt edita formas: 
<prud. apo. 3.1033> solus homo emeruit Domini formabile dextra 
<prud. apo. 3.1034> os capere, et fabro Deitatis Agmine nasci, 
<prud. apo. 3.1035> quorsum igitur limo tanta indulgentia nostro 
<prud. apo. 3.1036> contigit, ut Domini manibus tractatus honora 
<prud. apo. 3.1037> arte sacer fieret, tactu iam nobilis ipso? 
<prud. apo. 3.1038> decrerat quoniam Christum Deus incorrupto 
<prud. apo. 3.1039> admiscere solo, sanctis quod fingere vellet 
<prud. apo. 3.1040> dignum habuit digitis et carum condere pignus. 
<prud. apo. 3.1041> destituit natura quidem destructa coactae 
<prud. apo. 3.1042> telluris formam, mortique obnoxia cessit: 
<prud. apo. 3.1043> sed natura Dei numquam solvenda caducam 
<prud. apo. 3.1044> tellurem nostro vitiatam primitus usu 
<prud. apo. 3.1045> esse suam voluit, ne iam vitiabilis esset. 
<prud. apo. 3.1046> Christus nostra caro est: mihi solvitur et mihi surgit; 
<prud. apo. 3.1047> solvor morte mea, Christi virtute resurgo. 
<prud. apo. 3.1048> cum moritur Christus, cum flebiliter tumulatur, 
<prud. apo. 3.1049> me video: e tumulo cum iam remeabilis adstat, 
<prud. apo. 3.1050> cerno Deum. si membrorum phantasma meorum est, 
<prud. apo. 3.1051> et phantasma Dei est; mendax in utroque necesse est 
<prud. apo. 3.1052> sit Christus, specie si Christus fallere novit. 
<prud. apo. 3.1053> si non verus homo est, quem mors hominem probat ipsa, 
<prud. apo. 3.1054> nec verus Deus est, operis quem gloria prodit 
<prud. apo. 3.1055> esse Deum. vel crede mori, vel adesse refelle, 
<prud. apo. 3.1056> et gemina verum Christum ratione negato. 
<prud. apo. 3.1057> nam quid magnificum, si non est mortuus Iesus, 
<prud. apo. 3.1058> et redit? illa Dei virtus memorabilis est, ut  
<prud. apo. 3.1059> occisus redeat superis surgatque sepultus. 
<prud. apo. 3.1060> quisque Deum Christum vult dicere, dicat eundem 
<prud. apo. 3.1061> esse hominem, ne maiestas sua fortia perdat. 
<prud. apo. 3.1062> Nosco meum in Christo corpus consurgere. quid me 
<prud. apo. 3.1063> desperare iubes? veniam quibus ille revenit 
<prud. apo. 3.1064> calcata de morte viis: quod credimus, hoc est. 
<prud. apo. 3.1065> et totus veniam; nec enim minor aut alius quam 
<prud. apo. 3.1066> nunc sum restituar. vultus, vigor et color idem, 
<prud. apo. 3.1067> qui modo vivit, erit, nec me vel dente vel ungue 
<prud. apo. 3.1068> fraudatum revomet patefacti fossa sepulcri. 
<prud. apo. 3.1069> qui iubet ut redeam, non reddet debile quidquam; 
<prud. apo. 3.1070> nam si debilitas redit, instauratio non est. 
<prud. apo. 3.1071> quod casus rapuit, quod morbus, quod dolor hausit, 
<prud. apo. 3.1072> quod truncavit edax senium populante veterno, 
<prud. apo. 3.1073> omne revertenti reparata in membra redibit. 
<prud. apo. 3.1074> debet enim mors victa fidem, ne fraude sepulcri 
<prud. apo. 3.1075> reddat curtum aliquid, quamvis iam curta vorarit 
<prud. apo. 3.1076> corpora; debilitas tamen et violentia morbi 
<prud. apo. 3.1077> virtus mortis erat: reddet quod particulatim 
<prud. apo. 3.1078> sorbuerat quocumque modo, ne mortuus omnis 
<prud. apo. 3.1079> non redeat, si quid pleno de corpore desit, 
<prud. apo. 3.1080> pellite corde metum, mea membra, et credite vosmet 
<prud. apo. 3.1081> cum Christo reditura Deo; nam vos gerit ille 
<prud. apo. 3.1082> et secum revocat, morbos ridete minaces, 
<prud. apo. 3.1083> inflictos casus contemnite, taetra sepulcra 
<prud. apo. 3.1084> despuite; exsurgens quo Christus provocat, ite.