<petr_riga. aur. gen. tit.> genesis
	 
<petr_riga. aur. gen. tit. I>	geneseos liber primus
	
<petr_riga. aur. gen. tit.>	de operibus septem dierum
<petr_riga. aur. gen. 1>	Primo facta die duo, celum, terra, leguntur;
<petr_riga. aur. gen. 2>	Fit firmamenti sphera sequente die;
<petr_riga. aur. gen. 3>	Tertia prebet aquam pelago, dat gramina terre;
<petr_riga. aur. gen. 4>	Stellarum speculo quarta nitere datur;
<petr_riga. aur. gen. 5>	Quinta dies pisces et aues producit ad ortum;
<petr_riga. aur. gen. 6>	Sub sexta fit homo; septima complet opus.

<petr_riga. aur. gen. tit.>	de prima die
<petr_riga. aur. gen. 7>	Principio celum terramque creasse refertur
<petr_riga. aur. gen. 8>	Qui sine principio, qui sine fine manet.
<petr_riga. aur. gen. 9>	Ex nichilo, non ex aliquo, simul omnia fecit;
<petr_riga. aur. gen. 10>	Non tamen effigiat cuncta creata simul.
<petr_riga. aur. gen. 11>	Quod careat formis et non habitetur, inanem
<petr_riga. aur. gen. 12>	Et uacuam terram pagina sacra refert.
<petr_riga. aur. gen. 13>	Non ita de celo scriptum legis ut sit inane,
<petr_riga. aur. gen. 14>	Quod replet angelicus, ditat et ornat, honor.
<petr_riga. aur. gen. 15>	Accipe cum celo celestia queque creari,
<petr_riga. aur. gen. 16>	Ethereas species angelicumque decus.
<petr_riga. aur. gen. 17>	Materiam, de qua terrestria singula surgunt,
<petr_riga. aur. gen. 18>	Terra tulit secum quando creata fuit.
<petr_riga. aur. gen. 19>	Quid predicta notent, prudens, intellige, lector,
<petr_riga. aur. gen. 20>	Nam quasi de petra suggero mella tibi.
<petr_riga. aur. gen. 21>	Principium Iesus est; celum creat Auctor in isto,
<petr_riga. aur. gen. 22>	Per quem celestes efficit esse uiros.
<petr_riga. aur. gen. 23>	Terra prius uacua notat ecclesiam sine fructu
<petr_riga. aur. gen. 24>	Donec Christus adest et sibi iungit eam;
<petr_riga. aur. gen. 25>	Eius in aduentu datur ecclesie noua proles,
<petr_riga. aur. gen. 26>	Nam breuis aut nullus ad bona fructus erat.
<petr_riga. aur. gen. 27>	Scripture tenebras caligo figurat abyssi:
<petr_riga. aur. gen. 28>	Mystica scripta quidem clausa fuere diu,
<petr_riga. aur. gen. 29>	Sed ueniente Iesu, reserauit scripta Beatum
<petr_riga. aur. gen. 30>	Pneuma, superferri quod memoratur aquis.
<petr_riga. aur. gen. 31>	Hinc merito sequitur quod facta luce recedunt
<petr_riga. aur. gen. 32>	Et fugiunt tenebre, lucida terra patet:
<petr_riga. aur. gen. 33>	Nempe Sacri Flatus reseratur claue magistra
<petr_riga. aur. gen. 34>	Quicquid scripture ianua clausa tenet.
<petr_riga. aur. gen. 35>	Lux notat a tenebris diuisa quod a tenebrosis
<petr_riga. aur. gen. 36>	Distinguat uitiis lucida facta bonus.

<petr_riga. aur. gen. tit.>	de secunda die
<petr_riga. aur. gen. 37>	Facta Dei iussu duo firmamenta probabis
<petr_riga. aur. gen. 38>	Si firmo sensu scripta notare uelis:
<petr_riga. aur. gen. 39>	Vnum quod uoluit ascendere Lucifer ortus
<petr_riga. aur. gen. 40>	Mane, sequens in quo sidera fixa micant;
<petr_riga. aur. gen. 41>	Quodlibet illorum celesti nomine fulget,
<petr_riga. aur. gen. 42>	Illud et hoc celum pagina sacra uocat.
<petr_riga. aur. gen. 43>	Ciuibus angelicis ornari creditur illud;
<petr_riga. aur. gen. 44>	A summis imas diuidit istud aquas.
<petr_riga. aur. gen. 45>	Firmamenta duo duo testamenta figurant:
<petr_riga. aur. gen. 46>	Lex uetus est primum, lex tua, Christe, sequens;
<petr_riga. aur. gen. 47>	Sed firmamentum quod aquas distinguit ab imis
<petr_riga. aur. gen. 48>	Summas sunt firmi mente fideique uiri,
<petr_riga. aur. gen. 49>	Qui firmi sensu firmant sermone minores,
<petr_riga. aur. gen. 50>	Et modo summa tonant et modo parua sonant;
<petr_riga. aur. gen. 51>	Qui quasi sunt celum dum celi mystica multis
<petr_riga. aur. gen. 52>	Celant et retegunt tempore queque suo.

<petr_riga. aur. gen. tit.>	de tertia die
<petr_riga. aur. gen. 53>	Arida detegitur iussu Factoris, in unum
<petr_riga. aur. gen. 54>	Que sub celo sunt ut redigantur aque.
<petr_riga. aur. gen. 55>	Arida quam legimus terram demonstrat; aquarum
<petr_riga. aur. gen. 56>	Nomina designant flumina, stagna, mare.
<petr_riga. aur. gen. 57>	Hos latices uel aquas suscepit abyssus; ab illa
<petr_riga. aur. gen. 58>	Emanant fontes exiliuntque foras,
<petr_riga. aur. gen. 59>	Illapsu quorum sic terra rigatur ut inde
<petr_riga. aur. gen. 60>	Fertilis existat, non sit operta tamen.
<petr_riga. aur. gen. 61>	Vendicat inde sibi nomen mare quod sit amarum;
<petr_riga. aur. gen. 62>	Terra sonat quod eam sepe colendo teras.
<petr_riga. aur. gen. 63>	Arida dieta prius, post terre nomen adepta,
<petr_riga. aur. gen. 64>	Ecclesiam signat, quam mala multa terunt.
<petr_riga. aur. gen. 65>	Aruit illa prius, quia fructum non dabat ullum,
<petr_riga. aur. gen. 66>	Sed modo fructificat dum patienter agit.
<petr_riga. aur. gen. 67>	Aspera precepta merito mare signat amarum;
<petr_riga. aur. gen. 68>	Flumina dulcis aque dulcia iussa notant:
<petr_riga. aur. gen. 69>	Aspera sunt grauiter tormenta minando malignis;
<petr_riga. aur. gen. 70>	Dulcia, spondendo premia leta bonis.
<petr_riga. aur. gen. 71>	Fert uirides herbas, fert ligna ferentia fructum,
<petr_riga. aur. gen. 72>	Fert uarios flores terra, iubente Deo.
<petr_riga. aur. gen. 73>	Ecclesiam sanctam designat terra; fidelem
<petr_riga. aur. gen. 74>	Ac humilem populum denotat herba uirens.
<petr_riga. aur. gen. 75>	Doctorum fructus lignorum semina signant,
<petr_riga. aur. gen. 76>	Qui fructus referunt dum sacra uerba serunt.
<petr_riga. aur. gen. 77>	Illi quos uarius uirtutum splendor honorat
<petr_riga. aur. gen. 78>	Sunt uiole, sunt et lilia suntque rose:
<petr_riga. aur. gen. 79>	Sunt uiole quia sunt humiles, sunt lilia casto
<petr_riga. aur. gen. 80>	Corpore degentes, sunt patiendo rose.
<petr_riga. aur. gen. 81>	Vespere quemque diem legimus cum mane peractum;
<petr_riga. aur. gen. 82>	In se doctrine pondus utrumque gerit:
<petr_riga. aur. gen. 83>	Post uite finem quasi uespera fiet iniquis
<petr_riga. aur. gen. 84>	Cum tenebrescet eis nox sine fine manens;
<petr_riga. aur. gen. 85>	Maneque perpetuum dabitur splendescere iustis
<petr_riga. aur. gen. 86>	Cum ridebit eis lux sine fine micans.

<petr_riga. aur. gen. tit.>	de quarta die
<petr_riga. aur. gen. 87>	Vt sint in signum pluuiarum siue sereni,
<petr_riga. aur. gen. 88>	Sol et luna, duo lumina magna micant;
<petr_riga. aur. gen. 89>	Noctem siue diem distinguunt hec duo; fiunt
<petr_riga. aur. gen. 90>	Nota per hec anni tempora, signa, dies.
<petr_riga. aur. gen. 91>	Sol notat ecclesiam, synagogam luna figurat;
<petr_riga. aur. gen. 92>	Vel sol esse potest lex noua; luna, uetus.
<petr_riga. aur. gen. 93>	Nullum luna iubar sine solis lumine profert:
<petr_riga. aur. gen. 94>	Nil prodesse potest lex uetus absque noua.
<petr_riga. aur. gen. 95>	Vel sol doctores preclaros, luna minores
<petr_riga. aur. gen. 96>	Signat, qui spargunt lumen in orbe suum.
<petr_riga. aur. gen. 97>	Mox ut preficitur luci sol cereus orbis,
<petr_riga. aur. gen. 98>	Et lune speculo nox radiata nitet,
<petr_riga. aur. gen. 99>	Tanquam candelis non sic ardentibus, astris
<petr_riga. aur. gen. 100>	Innumeris celi sphera nitere datur.
<petr_riga. aur. gen. 101>	Astra notant iustos qui qualemcumque nitorem
<petr_riga. aur. gen. 102>	Dant populis iuxta posse modumque suum.

<petr_riga. aur. gen. tit.>	de quinta die
<petr_riga. aur. gen. 103>	Piscem uel uolucrem genetrix aqua mittit ad ortum,
<petr_riga. aur. gen. 104>	Sed piscis remanet, ales ad alta uolat.
<petr_riga. aur. gen. 105>		Assimulat piscem quem sermo docentis inescans,
<petr_riga. aur. gen. 106>	Tollit et ad uite fercula mittit eum.
<petr_riga. aur. gen. 107>	Sepe uorant minimos magni signantque tyrannos
<petr_riga. aur. gen. 108>	Qui populum Christi ui dominante premunt.
<petr_riga. aur. gen. 109>	Cete notant reges qui magna negotia curant,
<petr_riga. aur. gen. 110>		 Quos mundanus honor indicat esse graues.
<petr_riga. aur. gen. 111>	Fusa super pisces et aues benedictio tantum
<petr_riga. aur. gen. 112>	Profuit ut crescant permaneantque modo.

<petr_riga. aur. gen. tit.>	de sexta die
<petr_riga. aur. gen. 113>	Hinc Opifex omnes pecudes formauit et omne
<petr_riga. aur. gen. 114>	Reptile, premissis ut dominetur homo.
<petr_riga. aur. gen. 115>		Cetera cum iubeat, hominem solum facit Auctor
<petr_riga. aur. gen. 116>	Vt quanto sit homo dignus honore scias.
<petr_riga. aur. gen. 117>	Os pecori pronum est, stat surgens uultus in isto;
<petr_riga. aur. gen. 118>	Respicit illud humum, suscipit iste polum.
<petr_riga. aur. gen. 119>	Splendet in hoc solo pure Deitatis imago;
<petr_riga. aur. gen. 120>		Cetera diuinum non meruere decus.
<petr_riga. aur. gen. 121>	Fit quod opus fuerat animali primitus omni;
<petr_riga. aur. gen. 122>	Est animai factum post operante Deo.
<petr_riga. aur. gen. 123>	Si bona tot propter hominis formantur honorem,
<petr_riga. aur. gen. 124>	Cur aduersus eum tot nocitura uigent ?
<petr_riga. aur. gen. 125>		Multa nocent homini mala, tigris aperque leoque:
<petr_riga. aur. gen. 126>	Morsu tigris, aper dentibus, ungue leo:
<petr_riga. aur. gen. 127>	Hinc lupus insidians, hinc uirus uipera fundens,
<petr_riga. aur. gen. 128>	Hinc mordendo pulex, hinc stimulando culex.
<petr_riga. aur. gen. 129>	Qui sic opponis michi, solum suscipe uerbum
<petr_riga. aur. gen. 130>	Et poterit solui questio facta michi.
<petr_riga. aur. gen. 131>	Factus homo non est Factori subditus, ergo
<petr_riga. aur. gen. 132>	Non debent hominem cetera iure sequi.

<petr_riga. aur. gen. tit.>	de creatione hominis
<petr_riga. aur. gen. 133>	His factis, "Hominem faciamus imagine nostra
<petr_riga. aur. gen. 134>	Conspicuum similem," Conditor unus ait;
<petr_riga. aur. gen. 135>		"Omnis aque piscis, auis omnis, bestia terre
<petr_riga. aur. gen. 136>	Quelibet, omne quod est reptile, subsit ei."
<petr_riga. aur. gen. 137>	Cui Dominus dicat "faciamus" nemo legendo
<petr_riga. aur. gen. 138>	Inueniet; non hec pagina sacra docet.
<petr_riga. aur. gen. 139>	Hec si spiritibus affirmes dicta supernis,
<petr_riga. aur. gen. 140>	Plures, non unus, ergo Creator erit:
<petr_riga. aur. gen. 141>	Sed Persona triplex Auctore notatur in uno,
<petr_riga. aur. gen. 142>	Cum maneat simplex in Deitate tamen.
<petr_riga. aur. gen. 143>	Diuine custos, non lesor, imaginis extat
<petr_riga. aur. gen. 144>	Cum non peccat homo qui ratione viget.
<petr_riga. aur. gen. 145>	Et quis homo melius hac splendet imagine Christo,
<petr_riga. aur. gen. 146>	In cuius niueo non fuit ore dolus,
<petr_riga. aur. gen. 147>	Cui mare, cui celum, cui terre machina seruit,
<petr_riga. aur. gen. 148>	Arbitrio cuius cuncta subacta iacent?
<petr_riga. aur. gen. 149>	In sanctis etiam splendescit imaginis eius
<petr_riga. aur. gen. 150>	Gratia, qui puro corde sequuntur eum.
<petr_riga. aur. gen. 151>	Esse maris pisces subiectos dicimus illis
<petr_riga. aur. gen. 152>	Cum plebs lota sacro fonte ministrat eis;
<petr_riga. aur. gen. 153>	Subiecte uolucres sunt cum famulantur eisdem
<petr_riga. aur. gen. 154>	Illi quos aliquis sensus ad alta leuat;
<petr_riga. aur. gen. 155>	Subdita dicitur his diuerse bestia terre,
<petr_riga. aur. gen. 156>	Aut ferus aut simplex, cum famulatur eis;
<petr_riga. aur. gen. 157>	Reptile subicitur cum prestat eis famulatum
<petr_riga. aur. gen. 158>	Qui terram sapiens terrea prorsus amat.
<petr_riga. aur. gen. 159>	Hisque creatura famulatus habetur ab omni
<petr_riga. aur. gen. 160>Cum deseruit eis sexus uterque simul;
<petr_riga. aur. gen. 161>	Namque iubente Deo sunt mas et femina facti;
<petr_riga. aur. gen. 162>	Fortia mas, mulier mollia facta notat.
<petr_riga. aur. gen. 163>	"Crescite," dicitur his, "et multum reddite fructum."
<petr_riga. aur. gen. 164>	Pertinet ad mores ista loquela bonos.
<petr_riga. aur. gen. 165>	Dicitur his, "Terram replete." Nota tibi dictum;
<petr_riga. aur. gen. 166>	Plenus in ecclesia fructibus esto bonis.
<petr_riga. aur. gen. 167>	Conditor eternus uidit quod erant bona ualde
<petr_riga. aur. gen. 168>	Omnia que fecit nilque fuisse mali.
<petr_riga. aur. gen. 169>	Si bona sunt ualde quecumque fuere creata,
<petr_riga. aur. gen. 170>	Quo latuit Sathanas pestifer ille loco?
<petr_riga. aur. gen. 171>	Nonne die quo conditus est mala uoluere cepit
<petr_riga. aur. gen. 172>	Amisitque Deum dum deus esse cepit?
<petr_riga. aur. gen. 173>	Nonne fuit malus ergo Sathan? Quicquidque creatum
<petr_riga. aur. gen. 174>	Dicitur esse bonum qualiter omne uocas ?
<petr_riga. aur. gen. 175>	Soluo quod opponis: peccando Sathan malus extat,
<petr_riga. aur. gen. 176>	Sed tamen existit conditione bonus.

<petr_riga. aur. gen. tit.>	de septima die
<petr_riga. aur. gen. 177>	Per senos operata dies Deitas, opus explens,
<petr_riga. aur. gen. 178>	Septena uoluit luce quieta frui.
<petr_riga. aur. gen. 179>	Sex possunt signare dies sex secula mundi
<petr_riga. aur. gen. 180>	In quibus est operans ille Creator adhuc.
<petr_riga. aur. gen. 181>	Lux septena diem uenturum denotat in quo
<petr_riga. aur. gen. 182>	Sol sine nube micat et sine nocte dies;
<petr_riga. aur. gen. 183>	Hec tamen una dies, multorum milia uincens,
<petr_riga. aur. gen. 184>	Luce micans, nubis nescia, fine carens,
<petr_riga. aur. gen. 185>	Istam iure Dei benedictio sancta uenustat,
<petr_riga. aur. gen. 186>	Quam stabilem reddit, fine carere facit:
<petr_riga. aur. gen. 187>	Tunc sol fulgoris septemplicis igne nitescet,
<petr_riga. aur. gen. 188>	Et lune species emula solis erit.

<petr_riga. aur. gen. tit.>	de formatione hominis
<petr_riga. aur. gen. 189>	De limo surgit hominis formatio; limum
<petr_riga. aur. gen. 190>	Humane speciem carnis habere nota.
<petr_riga. aur. gen. 191>	Vite spiramen Deus huic inmisit ut esset
<petr_riga. aur. gen. 192>	Viuens et spirans et ratione uigens.
<petr_riga. aur. gen. 193>	Hoc habet hic sensus: Opifex animam dedit illi
<petr_riga. aur. gen. 194>	Que noua sit, partem non Deitatis habens.

<petr_riga. aur. gen. tit.>	de conuenientia sex etatum cum operibus sex dierum
<petr_riga. aur. gen. 195>	Sex uidet etates sex respondere diebus
<petr_riga. aur. gen. 196>	Qui recto sensu queque notare potest.
<petr_riga. aur. gen. 197>	Incipiens ab Adam quem plasmauit Deus, etas
<petr_riga. aur. gen. 198>	Ad Noe transcurrit prima; sequens ad Abram;
<petr_riga. aur. gen. 199>	Ad Dauid extendit etas se tertia; quarta
<petr_riga. aur. gen. 200>	Ad transmigrantes in Babilona fugit;
<petr_riga. aur. gen. 201>	Cursum quinta facit Christi uenientis ad ortum;
<petr_riga. aur. gen. 202>	Ad mundi finem currere sexta parat;
<petr_riga. aur. gen. 203>	Clauditur in requie sanctorum septima, cuius
<petr_riga. aur. gen. 204>	Claudere fulgorem uespera nulla potest.
<petr_riga. aur. gen. 205>	Quis lateat sensus in sex etatibus illis
<petr_riga. aur. gen. 206>	Depinget breuiter littera nostra tibi.

<petr_riga. aur. gen. tit.>	prima etas
<petr_riga. aur. gen. 207>	Primo facta die lux est: etate priore
<petr_riga. aur. gen. 208>	Est factus tanquam lux noua primus homo.
<petr_riga. aur. gen. 209>	Diuidit a tenebris illic lucem Deus, istic
<petr_riga. aur. gen. 210>	A prauis illos qui bonitate nitent.
<petr_riga. aur. gen. 211>	Istius etatis fit tanquam uespera tempus
<petr_riga. aur. gen. 212>	Diluuii, terram cum sepeliuit aqua.

<petr_riga. aur. gen. tit.>	secunda etas
<petr_riga. aur. gen. 213>	Porro secunda dies firmamenti creat orbem;
<petr_riga. aur. gen. 214>	Imas a summis diuidit illud aquas:
<petr_riga. aur. gen. 215>	Est archam Noe disponens etate secunda,
<petr_riga. aur. gen. 216>	Equoris ac pluuie que natat inter aquas.
<petr_riga. aur. gen. 217>	Lingue confuse sunt uespera temporis huius,
<petr_riga. aur. gen. 218>	Ardua dum turris mittit ad astra minas.

<petr_riga. aur. gen. tit.>	tertia etas
<petr_riga. aur. gen. 219>	Arida diuiditur ab aquis ut gramina crescant
<petr_riga. aur. gen. 220>	Quando tertius est factus in orbe dies:
<petr_riga. aur. gen. 221>	Tertia sic ueniens etas a gentibus illos
<petr_riga. aur. gen. 222>	Diuisit per Abram qui uiguere fide,
<petr_riga. aur. gen. 223>	Qui uirides uario uirtutum germine fructus
<petr_riga. aur. gen. 224>	Emisere, uelut ligna benigna bonos.
<petr_riga. aur. gen. 225>	Offendens multos peccatrix uita Saulis
<petr_riga. aur. gen. 226>	Istius etatis uespera facta fuit.

<petr_riga. aur. gen. tit.>	quarta etas
<petr_riga. aur. gen. 227>	Quarta dies solem, lunam, stellas creat: etas
<petr_riga. aur. gen. 228>	Quarta Dauid regem magnificosque uiros.
<petr_riga. aur. gen. 229>	Rex Dauid enituit quasi sol, quasi luna prophete
<petr_riga. aur. gen. 230>	Fulserunt, tanquam sidera turba minor.
<petr_riga. aur. gen. 231>	Offense regum sunt uespera temporis huius;
<petr_riga. aur. gen. 232>	Plebs ideo meruit in Babilona trahi.

<petr_riga. aur. gen. tit.>	quinta etas
<petr_riga. aur. gen. 233>	Quinta dies pecudes et aues produxit, et etas
<petr_riga. aur. gen. 234>	Quinta dat Hebreos per loca multa uagos;
<petr_riga. aur. gen. 235>	Tunc inter gentes ceperunt uiuere tanquam
<petr_riga. aur. gen. 236>	Pisces inter aquas naufragiumque maris,
<petr_riga. aur. gen. 237>	Et ueluti uolucres loca per diuersa uolantes,
<petr_riga. aur. gen. 238>	Iudei stabilem non habuere locum.
<petr_riga. aur. gen. 239>	Iudee facinus est uespera temporis huius,
<petr_riga. aur. gen. 240>	Que ueniente Iesu ceca furendo fuit.

<petr_riga. aur. gen. tit.>	sexta etas
<petr_riga. aur. gen. 241>	Sexta dies hominem primum formauit, et etas
<petr_riga. aur. gen. 242>	Sexta dedit Christum, qui Deus est et homo.
<petr_riga. aur. gen. 243>	Primus Adam pecudi, uolucri dominatur et angui:
<petr_riga. aur. gen. 244>	Sub pede noster habet cuncta secundus Adam.
<petr_riga. aur. gen. 245>	Que non inueniat nos, uespera temporis huius
<petr_riga. aur. gen. 246>	Sunt antichristi tempora plena malis.
<petr_riga. aur. gen. 247>	Vespera nulla dies post istos, immo serenum
<petr_riga. aur. gen. 248>	Mane, beata quies, luxque perennis erit.

<petr_riga. aur. gen. tit.>	de paradiso
<petr_riga. aur. gen. 249>	Hortus deliciis florens, iocundus, amenus,
<petr_riga. aur. gen. 250>	Fertilis, ecclesiam rite notare potest;
<petr_riga. aur. gen. 251>	Huius delicie sunt pure balsama uite,
<petr_riga. aur. gen. 252>	Virtutum fructus angelicusque cibus.
<petr_riga. aur. gen. 253>	Quatuor ex isto procedunt flumina, quorum
<petr_riga. aur. gen. 254>	Nomina uel numerus mystica signa gerunt.
<petr_riga. aur. gen. 255>	Vt dicunt plures, oris mutatio Phison
<petr_riga. aur. gen. 256>	Iure potest dici nomine teste suo.
<petr_riga. aur. gen. 257>	Os mutat qui falsa loquens, post illa relinquit
<petr_riga. aur. gen. 258>	Et uerum uero predicat ore Deum.
<petr_riga. aur. gen. 259>	Designatque Gion pectus, quia lex nona monstrat
<petr_riga. aur. gen. 260>Vt sapienter agens, fortia queque geras.
<petr_riga. aur. gen. 261>	Qui celer est, Tigris signat currendo per orbem
<petr_riga. aur. gen. 262>	Terrarum legis scripta uolasse noue.
<petr_riga. aur. gen. 263>	Frugifer Euphrates notat hoc quod plurima profert
<petr_riga. aur. gen. 264>	Germina uirtutum legis origo noue.
<petr_riga. aur. gen. 265>	His fluuiis numerus scriptores comparat illos
<petr_riga. aur. gen. 266>	Quos in lege nona quatuor esse legis,
<petr_riga. aur. gen. 267>	Qui dum scripta serunt, animarum uulnera mundant,
<petr_riga. aur. gen. 268>	Irrorant, satiant more salubris aque.
<petr_riga. aur. gen. 269>	Qui foris est factus, hominem tulit in paradisum
<petr_riga. aur. gen. 270>	Conditor ut coleret hunc operando locum.
<petr_riga. aur. gen. 271>	Otia quippe nocent anime, prodest labor illi;
<petr_riga. aur. gen. 272>	Hec mala multa mouent, hic bona multa parit.

<petr_riga. aur. gen. tit.>	de fonte qui irrorabat paradisum
<petr_riga. aur. gen. 273>	Non erat ullus homo qui terre cultor inesset;
<petr_riga. aur. gen. 274>	Irrorabat ibi gratia fontis humum.
<petr_riga. aur. gen. 275>	Nescia Virgo uiri tellus est absque colono;
<petr_riga. aur. gen. 276>	Fons Sacer est Flatus uiscera sacra replens.
<petr_riga. aur. gen. 277>	De terre limo fit homo: de Virginis aluo
<petr_riga. aur. gen. 278>	Carnem Christus habet, que quasi terra fuit.
<petr_riga. aur. gen. 279>	Spiramen uite Deus inspirauit in illum
<petr_riga. aur. gen. 280>	Vt uiuens anima sic societur ei.
<petr_riga. aur. gen. 281>	Vite spiramen Flatus infusio Sacri est,
<petr_riga. aur. gen. 282>	De quo concepit Virgo Beata Iesum.
<petr_riga. aur. gen. 283>	Hoc uiuens anima notat, in celis quia uiuens
<petr_riga. aur. gen. 284>	Christus perfectus et Deus est et homo.

<petr_riga. aur. gen. tit. ii>	geneseos liber secundus
<petr_riga. aur. gen. 285>	Plantarat Dominus a principio paradisum,
<petr_riga. aur. gen. 286>	Plenum deliciis mirificisque bonis.
<petr_riga. aur. gen. 287>	Christum principium notat, ecclesiam paradisus;
<petr_riga. aur. gen. 288>	Extitit ecclesie Conditor ille sue.
<petr_riga. aur. gen. 289>	Formatum Dominus hominem tulit in paradisum
<petr_riga. aur. gen. 290>	Vt custos esset ac operator ibi,
<petr_riga. aur. gen. 291>	Preceptumque nouum protoplasto prebuit istud,
<petr_riga. aur. gen. 292>	Iussa tenenda docens et prohibenda uetans.
<petr_riga. aur. gen. 293>	"Ex omni ligno paradisi uescere preter
<petr_riga. aur. gen. 294>	Lignum quo scitur cum bonitate malum.
<petr_riga. aur. gen. 295>	Quaque die comedes, morieris morte,
<petr_riga. aur. gen. 296>	Sequetur Mors anime, tibi sit carne necesse mori."
<petr_riga. aur. gen. 297>	Per quandam speciem, quam Conditor ipse creauit,
<petr_riga. aur. gen. 298>	Hec homini primo iussio facta fuit.

<petr_riga. aur. gen. tit.> Quod Adam nomina cunctis creaturis imposuit	
<petr_riga. aur. gen. 299>	Mox Deus adduxit animantia singula terre,
<petr_riga. aur. gen. 300>	Prebeat ut cunctis nomina rebus Adam;
<petr_riga. aur. gen. 301>	Hebraiceque loquens imponit nomina rebus
<petr_riga. aur. gen. 302>	Omnibus ille; prior illa loquela fuit.
<petr_riga. aur. gen. 303>	Post in Adam misit uirtus diuina soporem;
<petr_riga. aur. gen. 304>	Non sompnus sed erat extasis ille sopor,
<petr_riga. aur. gen. 305>	In qua perspicue causas uidisse supernas
<petr_riga. aur. gen. 306>	Fertur, et euigilans inde propheta fuit;
<petr_riga. aur. gen. 307>	Iudicium per aquam, per flammam uidit et ortum
<petr_riga. aur. gen. 308>	Christi predidicit ecclesieque fidem.
<petr_riga. aur. gen. 309>	Ista prophetie mysteria nouit ibidem
<petr_riga. aur. gen. 310>	Inque suis libris hec reserauit Adam.
<petr_riga. aur. gen. 311>	Hic sopor inmissus in Adam dum serperet, Euam
<petr_riga. aur. gen. 312>	Celestis Figulus format ab osse uiri:
<petr_riga. aur. gen. 313>	Ecclesiam genuit lateris de uulnere, sompnum
<petr_riga. aur. gen. 314>	Letalem passus in cruce Christus Homo.
<petr_riga. aur. gen. 315>	Discutiat prudens amborum nomina lector,
<petr_riga. aur. gen. 316>	Aspiciat quid Adam siue quid Eua notet.
<petr_riga. aur. gen. 317>	Anathole, disis, arctos, mesembrios orbis
<petr_riga. aur. gen. 318>	Sunt partes; ex his nomen habetur Adam.
<petr_riga. aur. gen. 319>	Anathole dedit .a., disis .d., contulit arctos
<petr_riga. aur. gen. 320>	.A., mesembrios .m.: collige, fiet Adam.
<petr_riga. aur. gen. 321>	Dicta virago fuit mulier prius; Eua uocatur
<petr_riga. aur. gen. 322>	Post culpam, quasi ue parturit iste sonus.
<petr_riga. aur. gen. 323>	Eua necem mundo dedit; hoc nomen retrouerte,
<petr_riga. aur. gen. 324>	Fiet aue, per quod fulsit in orbe salus,
<petr_riga. aur. gen. 325>	Nam Gabrielis "aue" totum ue diluit Eue,
<petr_riga. aur. gen. 326>	Dum Sacra Virgo suum concipit aure Patrem.
<petr_riga. aur. gen. 327>	Omnis masculus .a. nascens, .e. femina profert;
<petr_riga. aur. gen. 328>	.A. dat Adam genitor, .e.parit Eua parens.

<petr_riga. aur. gen. tit.>	de lapsu protoplastorum
<petr_riga. aur. gen. 329>	Nudus uterque parens erat absque pudore; moueri
<petr_riga. aur. gen. 330>	Nescia ditabat singula membra decor.
<petr_riga. aur. gen. 331>	Qui iam corruerat de celo, Lucifer illos
<petr_riga. aur. gen. 332>	Vidit et inuidit instituitque dolos;
<petr_riga. aur. gen. 333>	Et quia perdiderat celestis gaudia uite,
<petr_riga. aur. gen. 334>	Temptat ut eternis priuet utrumque bonis;
<petr_riga. aur. gen. 335>	Femineumque sciens sexum cito perdere sensum,
<petr_riga. aur. gen. 336>	Vt flecti tanquam possit arundo leuis,
<petr_riga. aur. gen. 337>	Serpentem, qui tunc erat erectus, subit, eius
<petr_riga. aur. gen. 338>	Linguam mouit in hec, cor muliebre mouens:
<petr_riga. aur. gen. 339>	"Cur uetuit uobis Deus unum tangere lignum ?"
<petr_riga. aur. gen. 340>	"Ne moriamur," ait; "cetera ligna licet."
<petr_riga. aur. gen. 341>	"Non," inquit serpens, "ita; sed si tangitis illud,
<petr_riga. aur. gen. 342>	Viuetis; uestrum fiet uterque deus."
<petr_riga. aur. gen. 343>	Femina capta dolo discerpit ab arbore malum
<petr_riga. aur. gen. 344>	Datque uiro; comedunt; nascitur inde malum.
<petr_riga. aur. gen. 345>	Tunc prius agnoscunt se nudos esse, reatum
<petr_riga. aur. gen. 346>	Percipiunt, foliis membra pudenda tegunt.
<petr_riga. aur. gen. 347>	In libris legitur grecis quod ab arbore cuius
<petr_riga. aur. gen. 348>	Fructu peccauit primus uterque parens
<petr_riga. aur. gen. 349>	Ramus Ierusalem fuerit translatus, ibidem
<petr_riga. aur. gen. 350>	Plantatur, crescit, magna fit arbor ibi,
<petr_riga. aur. gen. 351>	De qua facta fuit domus, ut reparetur in illo
<petr_riga. aur. gen. 352>	Quo periit ligno perditus omnis homo.
<petr_riga. aur. gen. 353>	Facta Dei iussu sequitur maledictio culpam:
<petr_riga. aur. gen. 354>	Vir, mulier, serpens, debita quisque luit.
<petr_riga. aur. gen. 355>	Terre cultura uir, partu femina, serpens
<petr_riga. aur. gen. 356>	Pectore punitur, cui datur esca cinis.
<petr_riga. aur. gen. 357>	Dicitur huic: "Fraudem pones plante muliebri,
<petr_riga. aur. gen. 358>	Sed uires capitis conteret illa tui."
<petr_riga. aur. gen. 359>	Verbum dicitur hoc pro partu Virginis; hostis
<petr_riga. aur. gen. 360>	Demonis attriuit Virgo Beata caput.
<petr_riga. aur. gen. 361>	Vipera uim perdit, sine ui pariente Puella;
<petr_riga. aur. gen. 362>	Exclusit uirus nescia Virgo uiri.

<petr_riga. aur. gen. tit.>	de eiectione Ade de paradiso
<petr_riga. aur. gen. 363>	Post eiecit Adam Deus extra de paradiso
<petr_riga. aur. gen. 364>	In terram cuius puluere factus erat,
<petr_riga. aur. gen. 365>	Inque Damasceno campo de quo prius illum
<petr_riga. aur. gen. 366>	Transtulerat posuit, cultor ut esset ibi.
<petr_riga. aur. gen. 367>	Mox ardens gladius agitans motum, paradisi
<petr_riga. aur. gen. 368>	Pro ligno uite ponitur ante fores.
<petr_riga. aur. gen. 369>	Hic ideo gladius uersatilis esse refertur
<petr_riga. aur. gen. 370>	Vt quandoque Deus hunc remouere uelit:
<petr_riga. aur. gen. 371>	Helias uel Enoch paradisum dum subiere,
<petr_riga. aur. gen. 372>	Prebuit ad tempus ille remotus iter;
<petr_riga. aur. gen. 373>	Porro remouit eum penitus sacra passio Christi;
<petr_riga. aur. gen. 374>	Funditus extinxit sanguinis unda sacri.

<petr_riga. aur. gen. tit.>	de ortu Cain et Abel
<petr_riga. aur. gen. 375>	Vxorem cognouit Adam, produxit ad ortum
<petr_riga. aur. gen. 376>	Eua Cain, nascens postea prodit Abel.
<petr_riga. aur. gen. 377>	Excolit arua Cain, colit eius pascua frater;
<petr_riga. aur. gen. 378>	Aggregat hic fructus, congregat ille greges.

<petr_riga. aur. gen. tit.>	de oblationibus Cain et Abel
<petr_riga. aur. gen. 379>	Offert dona Cain Domino de fructibus, eius
<petr_riga. aur. gen. 380>	Frater de gregibus, dispare corde tamen,
<petr_riga. aur. gen. 381>	Et respexit Abel Deus et sua munera, fratrem
<petr_riga. aur. gen. 382>	Eius despiciens nec sua dona uidens.
<petr_riga. aur. gen. 383>	Ira Cain subiit et uultus concidit eius;
<petr_riga. aur. gen. 384>	Cui Deus: "Inclinat cur caput ira tuum ?
<petr_riga. aur. gen. 385>	Si bene, si recte, si sancte feceris, actus
<petr_riga. aur. gen. 386>	Nonne repensabunt premia digna tuos?
<petr_riga. aur. gen. 387>	Si male, si praue, si nequiter egeris, ecce
<petr_riga. aur. gen. 388>	In foribus mentis crimen adesse scias."
<petr_riga. aur. gen. 389>	His foribus debet signari praua uoluntas,
<petr_riga. aur. gen. 390>	Per quam peccati semper aditur opus;
<petr_riga. aur. gen. 391>	Et tamen arbitrii quia libertas datur, eius
<petr_riga. aur. gen. 392>	Sub te, sub proprio posse, iacebit amor;
<petr_riga. aur. gen. 393>	Et cum posse tuo, nisi desit sola uoluntas,
<petr_riga. aur. gen. 394>	Eius tu domitor et dominator eris.
<petr_riga. aur. gen. 395>	Obtulerat Domino malus ille Cain quasi iuste
<petr_riga. aur. gen. 396>	Namque Creatori dona creata dedit,
<petr_riga. aur. gen. 397>	Sed non diuisit recte quia se meliorem
<petr_riga. aur. gen. 398>	Omnibus his Sathane, non dedit ille Deo.

<petr_riga. aur. gen. tit.>	de interfectione Abel et maledictione Cain
<petr_riga. aur. gen. 399>	Post predicta Cain fratrem uocat et necat; eius
<petr_riga. aur. gen. 400>	Ad Dominum clamat sanguis, aitque Deus:
<petr_riga. aur. gen. 401>	"Cur, miser, innocuo lesisti sanguine terram?
<petr_riga. aur. gen. 402>	En, uagus et profugus et maledictus eris."
<petr_riga. aur. gen. 403>	Respondit: "Nequit ad ueniam mea culpa reuerti;
<petr_riga. aur. gen. 404>	Excedit ueniam crimen opusque meum.
<petr_riga. aur. gen. 405>	Eicior, profugus ero; qui me uiderit ultor
<petr_riga. aur. gen. 406>	Sanguinis existet sanguinis imbre mei."
<petr_riga. aur. gen. 407>	"Non " inquit Dominus, "sed te quicumque necabit
<petr_riga. aur. gen. 408>	Septem uindictas soluere dignus erit.
<petr_riga. aur. gen. 409>	Non," inquit Dominus, "sic fiet; non cito mortem
<petr_riga. aur. gen. 410>	Inuenies, sed erit pena dolorque manens.
<petr_riga. aur. gen. 411>	Nam si te carnis uita quisquam spoliaret,
<petr_riga. aur. gen. 412>	Ad finem penas duceret ille tuas.
<petr_riga. aur. gen. 413>	Non tibi sic fiet; tormenta diu patieris,
<petr_riga. aur. gen. 414>	Donec septima sit stirpis origo tue."
<petr_riga. aur. gen. 415>	Hanc penam durasse ferunt ad tempora Lamech;
<petr_riga. aur. gen. 416>	Dicitur hic ab Adam septimus esse parens.
<petr_riga. aur. gen. 417>	Dat ergo Cain signum cito ne perimatur,
<petr_riga. aur. gen. 418>	Et motus capitis et tremor illud erat.
<petr_riga. aur. gen. 419>	Ille uagans in terra Noth cum coniuge mansit;
<petr_riga. aur. gen. 420>	Coniugis illius Calmana nomen erat.
<petr_riga. aur. gen. 421>	Pessimus ille Cain populum designat Hebreum:
<petr_riga. aur. gen. 422>	Inuidus hic fratri, perfidus ille Deo.
<petr_riga. aur. gen. 423>	Offert dona Cain Domino, sed non ea recte
<petr_riga. aur. gen. 424>	Diuidit, interius se retinendo sibi:
<petr_riga. aur. gen. 425>	Scripta legens Moysi Domino sacra fecit Hebreus,
<petr_riga. aur. gen. 426>	Sed male diuisit intus habendo malum;
<petr_riga. aur. gen. 427>	Cum legem legeret et scripta docentia Christum,
<petr_riga. aur. gen. 428>	Huic prebere tamen noluit ille fidem.
<petr_riga. aur. gen. 429>	Est occisus Abel fraterno uulnere, cuius
<petr_riga. aur. gen. 430>	Sanguis clamorem fudit in aure Dei:
<petr_riga. aur. gen. 431>	Ad mortem Christum perduxit clamor Hebree
<petr_riga. aur. gen. 432>	Gentis, de cuius sanguine natus erat.
<petr_riga. aur. gen. 433>	Hic cruor ad celum ualido clamore resultat,
<petr_riga. aur. gen. 434>	Dum bibit hunc laudans presbyter ore Deum.
<petr_riga. aur. gen. 435>	Hic sanguis roseus penetrauit sidera, cuius
<petr_riga. aur. gen. 436>	Saluifico sparsus rore reuixit homo.
<petr_riga. aur. gen. 437>	Desperare Cain facit eius crimen: Hebreus,
<petr_riga. aur. gen. 438>	Non credens, uenie munus habere nequit.
<petr_riga. aur. gen. 439>	Ille fugit uagus et profugus pro sanguine fratris:
<petr_riga. aur. gen. 440>	Hic uagus et profugus pro cruce, Christe, tua.
<petr_riga. aur. gen. 441>	Septupla pena Cain torquet: sic uexat Hebreos
<petr_riga. aur. gen. 442>	Currens per septem uita molesta dies.
<petr_riga. aur. gen. 443>	Ira superna Cain dat signum ne perimatur:
<petr_riga. aur. gen. 444>	Signum ne perimi possit Hebreus habet.
<petr_riga. aur. gen. 445>	Reuera satis est istud mirabile, mundo
<petr_riga. aur. gen. 446>	In mediis uiuit hostibus ille suis;
<petr_riga. aur. gen. 447>	Nullus rex necat hunc, nullus dux, nulla potestas;
<petr_riga. aur. gen. 448>	Pro signo cunctis est resecata cutis.
<petr_riga. aur. gen. 449>	Inter Christicolas et gentes spirat Hebreus;
<petr_riga. aur. gen. 450>	Non hunc occidit illa uel illa manus.
<petr_riga. aur. gen. 451>	Est Noth terra; sonat hoc nomen malia; fertur
<petr_riga. aur. gen. 452>	Ille Cain profugus hoc habitasse loco:
<petr_riga. aur. gen. 453>	Sic uagus in terris et mobilis errat Hebreus,
<petr_riga. aur. gen. 454>	Istum motus habet, et uagus error agit.

<petr_riga. aur. gen. tit.>	de generationibus Cain usque ad Lamech
<petr_riga. aur. gen. 455>	Vxoremque Cain cognoscit, que parit Enoch,
<petr_riga. aur. gen. 456>	Vrbs patris ex cuius nomine dicta fuit.
<petr_riga. aur. gen. 457>	Vnde patet multos homines tunc esse uigentes,
<petr_riga. aur. gen. 458>	Quorum subsidiis urbs ea facta fuit.
<petr_riga. aur. gen. 459>	Post hec Enoch Yrad, et Yrad Mamael, Mamaelque
<petr_riga. aur. gen. 460>	Matusael genuit, Matusaelque Lamech.
<petr_riga. aur. gen. 461>	Septimus hic ab Adam Sellam dilexit et Odam;
<petr_riga. aur. gen. 462>	Sic bigamus factus iunxit utramque sibi.
<petr_riga. aur. gen. 463>	Huic parit Oda Iabel, fraterque Iubal fuit eius,
<petr_riga. aur. gen. 464>	Seruabatque suos pastor uterque greges.
<petr_riga. aur. gen. 465>	Iste Iubal cantu gaudens pater extitit horum
<petr_riga. aur. gen. 466>	Qui citharis psallunt organicisque modis;
<petr_riga. aur. gen. 467>	Musica dulce canens fuit ars inuenta per illum
<petr_riga. aur. gen. 468>	Vt pastoralis gaudeat inde labor.
<petr_riga. aur. gen. 469>	Et quia nouit Adam primum dixisse futurum
<petr_riga. aur. gen. 470>	Iudicium duplex - scilicet ignis aque -
<petr_riga. aur. gen. 471>	In geminis artem scripsit posuitque columpnis;
<petr_riga. aur. gen. 472>	Extitit hec laterum, marmoris illa fuit,
<petr_riga. aur. gen. 473>	Vt non hec per aquam pereat, non illa per ignem;
<petr_riga. aur. gen. 474>	Si sit deficiens una, sit una manens.
<petr_riga. aur. gen. 475>	Vt nobis Iosephi declarant scripta, columpnam
<petr_riga. aur. gen. 476>	Marmoream tellus Syrica seruat adhuc.
<petr_riga. aur. gen. 477>	Sella parit Tubalcain, qui primitus artem
<petr_riga. aur. gen. 478>	Inuenit ferri, bellica multa docens;
<petr_riga. aur. gen. 479>	Sculpturis operum laudem dedit iste metallis,
<petr_riga. aur. gen. 480>	Delicias oculis, arte metalla nouans.
<petr_riga. aur. gen. 481>	Aure Iubal uarios ferramenti notat ictus,
<petr_riga. aur. gen. 482>	Pondera librat in his, consona queque facit.
<petr_riga. aur. gen. 483>	Hoc inuenta modo prius est ars musica, quamuis
<petr_riga. aur. gen. 484>	Pitagoram dicant hanc docuisse prius.

<petr_riga. aur. gen. tit.>	de Lamech
<petr_riga. aur. gen. 485>	Lamech cognoscens incerta uidensque quod esset
<petr_riga. aur. gen. 486>	Iure Cain penis supplicioque datus,
<petr_riga. aur. gen. 487>	Et sibi deberi maioris premia pene
<petr_riga. aur. gen. 488>	Noscens, coniugibus nuntiat ista suis:
<petr_riga. aur. gen. 489>	"De peccante Cain punitio septupla fiet;
<petr_riga. aur. gen. 490>	Per septem decies septupla pena mei est,
<petr_riga. aur. gen. 491>	Namque mei iacet occisus uir uulneris ictu
<petr_riga. aur. gen. 492>	In liuore meo, qui iuuenilis erat."
<petr_riga. aur. gen. 493>	Lamech uenator iaculo pollebat et arcu,
<petr_riga. aur. gen. 494>	Qui uiuendo diu lumine pauper erat.
<petr_riga. aur. gen. 495>	Hic pro deliciis pecorum uel pellibus arcum
<petr_riga. aur. gen. 496>	Gestabat; carnis non erat usus adhuc.
<petr_riga. aur. gen. 497>	Huius ductor erat iuuenis, cuius documento
<petr_riga. aur. gen. 498>	Vulnerat ille Cain dum putat esse feram.
<petr_riga. aur. gen. 499>	Rem Lamech didicit, tristatur, uulnerat arcu
<petr_riga. aur. gen. 500>	Hunc iuuenem, cuius liuida membra facit.
<petr_riga. aur. gen. 501>	Sic Lamech uerum sonuit: uir uulnere Iesus,
<petr_riga. aur. gen. 502>	Liuorem iuuenis passus, uterque cadit.
<petr_riga. aur. gen. 503>	Septene decies anime septemque fuerunt
<petr_riga. aur. gen. 504>	Ex hoc egresse diluuioque date.
<petr_riga. aur. gen. 505>	Istius numeri pena luit ille reatum,
<petr_riga. aur. gen. 506>	Vtraque cui coniux aspera semper erat.

<petr_riga. aur. gen. tit.>	de ortu Seth
<petr_riga. aur. gen. 507>	Vxorem rursus cognouit Adam, genuit Seth;
<petr_riga. aur. gen. 508>	De Seth prodit Enos rectus amansque Deum,
<petr_riga. aur. gen. 509>	Qui genuit Cainan, qui Malaleel generauit,
<petr_riga. aur. gen. 510>	Qui Iared genuit, qui generauit Enoch,
<petr_riga. aur. gen. 511>	De quo Mathusala, de quo Lamech trahit ortum,
<petr_riga. aur. gen. 512>	De quo progenitus est Noe iustus homo;
<petr_riga. aur. gen. 513>	Et ueluti Lamech in stirpe Cain fuit unus,
<petr_riga. aur. gen. 514>	Septimus et prauus, pronus ad omne malum,
<petr_riga. aur. gen. 515>	Sic in sanguine Seth fuit unus, septimus Enoch
<petr_riga. aur. gen. 516>	Et bonus, et tulit hunc pro bonitate Deus.
<petr_riga. aur. gen. 517>	Mathusalam post diluuium uixisse fatentur
<petr_riga. aur. gen. 518>	Multi; falluntur; mortuus ante fuit.
<petr_riga. aur. gen. 519>	Incipiens ab Adam fuit ad Noe labilis etas
<petr_riga. aur. gen. 520>	Prima per annorum milia pene duo.

<petr_riga. aur. gen. tit. iii>	geneseos liber tertius
<petr_riga. aur. gen. tit.>	de Noe
<petr_riga. aur. gen. 521>	Vt Noe uir iustus quingentos attigit annos,
<petr_riga. aur. gen. 522>	Sem genuit, genuit Cham, genuitque Iaphet.
<petr_riga. aur. gen. 523>	Dicturus Moyses de diluuio, manifestat
<petr_riga. aur. gen. 524>	Causam que fuerit huius origo mali:
<petr_riga. aur. gen. 525>	Cum multos homines natura crearet in agro
<petr_riga. aur. gen. 526>	Mundi, cum populi cresceret ampia seges,
<petr_riga. aur. gen. 527>	Sancta Dei proles hominum prolem sibi iungens,
<petr_riga. aur. gen. 528>	Ad mala declinat, carnis amore calens.
<petr_riga. aur. gen. 529>	Qui fuerant geniti de stirpe Seth has sibi iungunt
<petr_riga. aur. gen. 530>	Quas de stirpe Cain credimus esse satas;
<petr_riga. aur. gen. 531>	Talis coniugii coniunctio facta gigantes
<petr_riga. aur. gen. 532>	Profert, famosos terribilesque uiros.
<petr_riga. aur. gen. 533>	Vel de spiritibus immundis dicta notemus,
<petr_riga. aur. gen. 534>	Qui cum feminea carne coire solent.
<petr_riga. aur. gen. 535>	Tunc mala creuerunt populo crescente, datusque
<petr_riga. aur. gen. 536>	Omnibus illecebris sexus uterque fuit.
<petr_riga. aur. gen. 537>	Hec hominum rabies Domini conscendit ad aures
<petr_riga. aur. gen. 538>	Et descendit in hos ira furorque Dei.
<petr_riga. aur. gen. 539>	More loquens hominum super hec peccata dolendo,
<petr_riga. aur. gen. 540>	"Me fecisse," Deus, "penitet," inquit, "eos."
<petr_riga. aur. gen. 541>	Vt quasi dicatur: "Cupio mutare quod egi.
<petr_riga. aur. gen. 542>	Omnes delebo, sunt quasi quippe caro."

<petr_riga. aur. gen. tit.>	de archa
<petr_riga. aur. gen. 543>	Precipit ergo Noe Deus ut sibi construat archam
<petr_riga. aur. gen. 544>	In qua saluetur ipse genusque suum.
<petr_riga. aur. gen. 545>	Precepto Domini surdas non exhibet aures
<petr_riga. aur. gen. 546>	Sed parat huic operi corda manusque Noe.
<petr_riga. aur. gen. 547>	Designat requiem Noe nomen eumque figurat
<petr_riga. aur. gen. 548>	Qui ueram pacem dat requiemque suis.
<petr_riga. aur. gen. 549>	Per lignum, per aquam fit securus Noe: saluos
<petr_riga. aur. gen. 550>	Per baptisma, crucem nos, pie Christe, facis.
<petr_riga. aur. gen. 551>	De lignis quadris que non putredine ledi
<petr_riga. aur. gen. 552>	Nouerunt archam construit ille suam:
<petr_riga. aur. gen. 553>	De iustis, qui sunt stabiles uiuentque per euum,
<petr_riga. aur. gen. 554>	Construit ecclesiam uera Sophia Patris.
<petr_riga. aur. gen. 555>	Archam muniuit ponendo forte bitumen
<petr_riga. aur. gen. 556>	Ne furtiuus eam lederet humor aque.
<petr_riga. aur. gen. 557>	Designatur amor feruente bitumine; feruens
<petr_riga. aur. gen. 558>	Nos tegit a mundi crimine semper amor.
<petr_riga. aur. gen. 559>	Ter denis alta cubitis et longa trecentis
<petr_riga. aur. gen. 560>	Et decies quinis lata fit archa Noe.
<petr_riga. aur. gen. 561>	Sex uicibus longum latum transcendit et altum
<petr_riga. aur. gen. 562>	Denis, humani corporis instar habens.
<petr_riga. aur. gen. 563>	A dorso si quem pronum metiris ad aluum,
<petr_riga. aur. gen. 564>	Ad caput a plantis, ad latus a latere,
<petr_riga. aur. gen. 565>	Longum sex uicibus latum deuincet et altum
<petr_riga. aur. gen. 566>	Denis; pro certo singula, mensor, habe!
<petr_riga. aur. gen. 567>	Sed tamen hoc tantum de Christi corpore dictum
<petr_riga. aur. gen. 568>	Tradunt, quod peperit Virginis aula Sacre.
<petr_riga. aur. gen. 569>	Tradit Iudei scriptura quod ad latus arche
<petr_riga. aur. gen. 570>	Cristallina fuit facta fenestra decens.
<petr_riga. aur. gen. 571>	Hic sacer exprimitur cruor eius cuius apertum
<petr_riga. aur. gen. 572>	Dira fenestrauit militis hasta latus.
<petr_riga. aur. gen. 573>	Discute cristalli uires: parit illa micantes
<petr_riga. aur. gen. 574>	Scintillas, soli subdita rore madens:
<petr_riga. aur. gen. 575>	Sic Patri, uero soli, dum Christus obedit,
<petr_riga. aur. gen. 576>	Illustrat mundum sanguinis imbre sui.
<petr_riga. aur. gen. 577>	Hec mensura fuit geometrica que facit archam;
<petr_riga. aur. gen. 578>	Non aliter caperet tanta, tot illa simul.
<petr_riga. aur. gen. 579>	Hic cubitus, quo mensor habet geometricus uti,
<petr_riga. aur. gen. 580>	Senos siue nouem fertur habere pedes;
<petr_riga. aur. gen. 581>	Sed cubitus noster, quem communis tenet usus,
<petr_riga. aur. gen. 582>	Ex uno constat dimidioque pede.

<petr_riga. aur. gen. tit.>	de ingressu in archam
<petr_riga. aur. gen. 583>	Annos centenos postquam Noe clausit in archa,
<petr_riga. aur. gen. 584>	Sermo Dei factus eius in aure fuit:
<petr_riga. aur. gen. 585>	"Tu puerique tui, tua coniux et puerorum
<petr_riga. aur. gen. 586>	Vxores, arche claustra subite noue."
<petr_riga. aur. gen. 587>	Nominat inde uiros, hinc uxores, quasi dicat:
<petr_riga. aur. gen. 588>	"Non amat amplexus temporis hora mali."
<petr_riga. aur. gen. 589>	Ex cunctis que sunt animantia carnis in archa
<petr_riga. aur. gen. 590>	Bina locata manent, femina masque simul.
<petr_riga. aur. gen. 591>	De mundis septena suum iuxta genus intrant;
<petr_riga. aur. gen. 592>	Que sunt immunda bina locantur ibi.
<petr_riga. aur. gen. 593>	Augustinus ait quod que nunquam generantur
<petr_riga. aur. gen. 594>	Ex coitu non hic esse necesse fuit.
<petr_riga. aur. gen. 595>	Tempus ad hoc ab Adam, Iosepho testante, fuerunt
<petr_riga. aur. gen. 596>	Anni sex centi milia pene duo.

<petr_riga. aur. gen. tit.>	de diluuio
<petr_riga. aur. gen. 597>	Fontes ingresso Noe corrumpuntur abyssi,
<petr_riga. aur. gen. 598>	Et de uisceribus terra fluenta uomit.
<petr_riga. aur. gen. 599>	Effundunt nubes pluuias, deciesque quaternis
<petr_riga. aur. gen. 600>	Sustinet innumeras archa diebus aquas;
<petr_riga. aur. gen. 601>	In sublime ferens archam, montes super omnes
<petr_riga. aur. gen. 602>	Quindenis cubitis altior extat aqua.
<petr_riga. aur. gen. 603>	Aeris ut sordes aqua mundet, ad hec loca surgit,
<petr_riga. aur. gen. 604>	Humanus potuit que penetrare labor;
<petr_riga. aur. gen. 605>	Aer ut fiat purgatior, hec loca tanget
<petr_riga. aur. gen. 606>	Tempore iudicii singula flamma uorans.
<petr_riga. aur. gen. 607>	Extra quicquid erat uiuens expirat in undis;
<petr_riga. aur. gen. 608>	Seruat quos intus clauserat archa suos.
<petr_riga. aur. gen. 609>	Archa regente Noe fluctus euadit aquarum:
<petr_riga. aur. gen. 610>	Nil timet ecclesie cymba regente Deo.
<petr_riga. aur. gen. 611>	Amplo larga sinu gremium pars infima laxat;
<petr_riga. aur. gen. 612>	Ardua pars stringit se breuiore sinu:
<petr_riga. aur. gen. 613>	Istud in ecclesie gremio completur, ibidem
<petr_riga. aur. gen. 614>	Est uia lata malis, semita stricta bonis.
<petr_riga. aur. gen. 615>	Amplior est pecudum, uolucrum pars strictior: ecce
<petr_riga. aur. gen. 616>	Impietas regnat plurima, rara fides.
<petr_riga. aur. gen. 617>	Nomen emunt pecudum ratio quos nulla uenustat;
<petr_riga. aur. gen. 618>	Sunt uolucres quorum sensus ad alta uolat.
<petr_riga. aur. gen. 619>	Archam cura Noe cubito consummat in uno;
<petr_riga. aur. gen. 620>	Ad mores sensus proficit iste tuos.
<petr_riga. aur. gen. 621>	Vnum quod Deus est cubitus notat unus; in uno
<petr_riga. aur. gen. 622>	Christo metire, perfice quicquid agis.
<petr_riga. aur. gen. 623>	Parturit excelsos montes Armenia; quando
<petr_riga. aur. gen. 624>	Pax insedit aquis, archa resedit ibi.
<petr_riga. aur. gen. 625>	Emittit coruum Noe, non redit ille; columbam
<petr_riga. aur. gen. 626>	Emittit, reditum missa columba facit.
<petr_riga. aur. gen. 627>	Sic et in ecclesia sunt corui suntque columbe;
<petr_riga. aur. gen. 628>	Sunt cum felle mali, sunt sine felle boni.
<petr_riga. aur. gen. 629>	Cras canit hinc coruus, hodie canit inde columba:
<petr_riga. aur. gen. 630>	Hec uox peruersis congruit, illa bonis.
<petr_riga. aur. gen. 631>	Cras praui cantant dum se conuertere tardant,
<petr_riga. aur. gen. 632>	Sed tales tollit sepe suprema dies.
<petr_riga. aur. gen. 633>	Porro boni cantant hodie quia tempore nullo
<petr_riga. aur. gen. 634>	Currere desistunt ad sacra iussa Dei.

<petr_riga. aur. gen. tit.>	de egressu Noe de archa
<petr_riga. aur. gen. 635>	Omnibus extinctis, uiuentibus octo, peracto
<petr_riga. aur. gen. 636>	Diluuio, Dominus intulit ista Noe:
<petr_riga. aur. gen. 637>	"Tu prior egressum fac et coniux tua, nati
<petr_riga. aur. gen. 638>	Postea, non absque coniuge quisque sua."
<petr_riga. aur. gen. 639>	Disiuncti prius intrarant; exire iubentur
<petr_riga. aur. gen. 640>	Archam coniuncti nunc, quasi dicat eis:
<petr_riga. aur. gen. 641>	"Nunc amplectendi redierunt tempora, uestri
<petr_riga. aur. gen. 642>	Seminis ut multa crescat in orbe seges."
<petr_riga. aur. gen. 643>	Ex archa uidet egressos anno reuoluto,
<petr_riga. aur. gen. 644>	Que prius ingressos uiderat, illa dies.
<petr_riga. aur. gen. 645>	Et ne rursus aquas timeant, in nubibus arcum
<petr_riga. aur. gen. 646>	Federis in signum contulit Auctor eis.
<petr_riga. aur. gen. 647>	Ceruleus, rubeus, geminus pingit color arcum;
<petr_riga. aur. gen. 648>	Hic color est aqueus, igneus ille color.
<petr_riga. aur. gen. 649>	Iudicium factum per aquas aqueus color extra
<petr_riga. aur. gen. 650>	Apparens signat; transiit ille metus.
<petr_riga. aur. gen. 651>	Igneus interius color apparens notat ignem
<petr_riga. aur. gen. 652>	Iudicii; nondum transiit iste timor.
<petr_riga. aur. gen. 653>	Vt sancti tradunt, annis decies quater ante
<petr_riga. aur. gen. 654>	Iudicium fugiet arcus et exul erit.
<petr_riga. aur. gen. 655>	Qui de sole nitet, Deus infert nubibus arcum,
<petr_riga. aur. gen. 656>	Ne rursum pereat fluctibus omnis homo.
<petr_riga. aur. gen. 657>	Arcus lex Domini, sol Christus, suntque prophete
<petr_riga. aur. gen. 658>	Nubes, qui mundo uerba beata pluunt.
<petr_riga. aur. gen. 659>	Iustus qui mentis aspectum figit in istis,
<petr_riga. aur. gen. 660>	Mortis naufragium nesciet ipse pati.

<petr_riga. aur. gen. tit.>	de uinea Noe
<petr_riga. aur. gen. 661>	Fit Noe cultor agri; plantatur uinea; mirum,
<petr_riga. aur. gen. 662>	Nobile, iocundum protulit illa merum.
<petr_riga. aur. gen. 663>	Vinea Iudeam signat, Christum Noe, uinum
<petr_riga. aur. gen. 664>	Iurgia que Christus in cruce sponte bibit.
<petr_riga. aur. gen. 665>	Illecebre dulci Noe uina secutus obedit;
<petr_riga. aur. gen. 666>	Peccat in auctorem uinea blanda suum.
<petr_riga. aur. gen. 667>	Christo, qui uite pigmenta ministrat, aceti
<petr_riga. aur. gen. 668>	Gustum porrexit liuor, Hebree, tuus.
<petr_riga. aur. gen. 669>	Cham reuerenda patris enarrat fratribus; ambo
<petr_riga. aur. gen. 670>	Auersis fratres uultibus illa tegunt.
<petr_riga. aur. gen. 671>	Cham notat Hebreos, qui Christi probra crucemque
<petr_riga. aur. gen. 672>	Nobis opponunt hecque pudenda putant.
<petr_riga. aur. gen. 673>	Es Sem siue Iaphet si tu ueneraris in illo
<petr_riga. aur. gen. 674>	Pro nobis mortem quam patiendo tulit.
<petr_riga. aur. gen. 675>	A Noe narratur Chanaan maledictus; honorat
<petr_riga. aur. gen. 676>	Semque Iaphetque pater et benedicit eis:
<petr_riga. aur. gen. 677>	Sic non credentes maledictio tangit Hebreos;
<petr_riga. aur. gen. 678>	Que Christo credit, plebs benedicta manet.
<petr_riga. aur. gen. 679>	Prodiit ex Chanaan Cananeus, Eueus, Etheus,
<petr_riga. aur. gen. 680>	Promissam terram qui tenuere prius;
<petr_riga. aur. gen. 681>	Post humiles facti, sublato iure subacti,
<petr_riga. aur. gen. 682>	Subdita Iudee colla dedere iugo.

<petr_riga. aur. gen. tit.>	de Sem, Cham, et Iaphet
<petr_riga. aur. gen. 683>	De tribus his pueris decies septem geminasque
<petr_riga. aur. gen. 684>	Gentes exortas lectio sacra refert;
<petr_riga. aur. gen. 685>	Nam ter quinque Iaphet produxit, Cham decies tres,
<petr_riga. aur. gen. 686>	Septenas gentes Sem deciesque duas.
<petr_riga. aur. gen. 687>	De Cham procedit Chus, de Chus corpore fortis
<petr_riga. aur. gen. 688>	Nemroth, uenator, ui Babylona regens.

<petr_riga. aur. gen. tit.>	de turre Babylonis
<petr_riga. aur. gen. 689>	Nititur ut turris consurgat ad astra suosque
<petr_riga. aur. gen. 690>	Colligit in campo Sennaar ille pares.
<petr_riga. aur. gen. 691>	Pessimus ille gigas Sathanam notat ista loquentem:
<petr_riga. aur. gen. 692>	"Vt deus efficiar, me super astra feram."
<petr_riga. aur. gen. 693>	Ex isto primum fuit orta superbia tanquam
<petr_riga. aur. gen. 694>	Turris que crescens misit ad astra minas.
<petr_riga. aur. gen. 695>	Vis hominum turrim locat in Babylone, sed horum
<petr_riga. aur. gen. 696>	Confundens linguas destruit omne Deus.
<petr_riga. aur. gen. 697>	Vt probat interpres, Babylon confusio recte
<petr_riga. aur. gen. 698>	Dicitur, et turris corda superba notat.
<petr_riga. aur. gen. 699>	Cui facit elatum pennata superbia pectus,
<petr_riga. aur. gen. 700>	Confusus remanet nec super astra uolat.
<petr_riga. aur. gen. 701>	Cum sit ubique manens, cur descendisse refertur
<petr_riga. aur. gen. 702>	Vt male confundat corda superba Deus?
<petr_riga. aur. gen. 703>	Cum per celicolas quedam noua monstrat in orbe,
<petr_riga. aur. gen. 704>	Descendisse per hos fertur ad ima Deus.
<petr_riga. aur. gen. 705>	Sic hominis motum seruans, scriptura pigere
<petr_riga. aur. gen. 706>	Improprie dicit siue dolere Deum.

<petr_riga. aur. gen. tit. iv>	geneseos liber quartus
<petr_riga. aur. gen. tit.>	genealogia de Sem usque ad Abraham
<petr_riga. aur. gen. 707>	Sem cum centenos annos ageret, datur illi
<petr_riga. aur. gen. 708>	Filius; Arphaxat nomen inheret ei.
<petr_riga. aur. gen. 709>	Arphaxat genuit Sale, quem sacra lectio Luce
<petr_riga. aur. gen. 710>	Appellat Cainan, qui generauit Heber;
<petr_riga. aur. gen. 711>	Ex Heber, ut dicit Iosephus, dicuntur Hebrei;
<petr_riga. aur. gen. 712>	Hic genuisse Phaleg fertur, et ille Reu,
<petr_riga. aur. gen. 713>	Qui genuit Sarug, qui Nachor, qui Thare; natus
<petr_riga. aur. gen. 714>	Est de Nachor Aran, de Thare natus Abram.
<petr_riga. aur. gen. 715>	Dictus Aran genuit tres: Loth, Melcham, Seraique;
<petr_riga. aur. gen. 716>	Nachor Melcha datur et Sara nupsit Abre.
<petr_riga. aur. gen. 717>	Post cum paulatim substantia cresceret Abre,
<petr_riga. aur. gen. 718>	Celitus apparens sic Deus inquit ei:
<petr_riga. aur. gen. 719>	"Exi de terra propria, contempne parentes,
<petr_riga. aur. gen. 720>	Ad terram propera quam dare quero tibi.
<petr_riga. aur. gen. 721>	De te procedet gens plurima, cui benedicam,
<petr_riga. aur. gen. 722>	Deque tuo surget semine multa seges."
<petr_riga. aur. gen. 723>	Paruit ille Deo, terramque genusque relinquens,
<petr_riga. aur. gen. 724>	Loth, Sarai tollens, transiit usque Sichem.
<petr_riga. aur. gen. 725>	Signat Abram Christum, qui gentis spretor
<petr_riga. aur. gen. 726>	Hebree Transiit ad gentes et sibi iunxit eas.
<petr_riga. aur. gen. 727>	Abram Lothque gregum multorum copia fluxit,
<petr_riga. aur. gen. 728>	Letaque prosperitas risit utrique uiro;
<petr_riga. aur. gen. 729>	Et ne pastores Loth cum pastoribus Abre
<petr_riga. aur. gen. 730>	Bella parent, operi pacis uterque studet.
<petr_riga. aur. gen. 731>	Inter utrumque uirum noua fit diuisio; partes
<petr_riga. aur. gen. 732>	Eligit ille suas, eligit iste suas.
<petr_riga. aur. gen. 733>	In terra Chanaan loca congrua possidet Abram;
<petr_riga. aur. gen. 734>	Loth manet in Sodomis, incola factus ibi.
<petr_riga. aur. gen. 735>	Accidit ut contra Sodomam noua prelia reges
<petr_riga. aur. gen. 736>	Quinque parent; capiunt Loth Sodomamque premunt.
<petr_riga. aur. gen. 737>	Loth capto succurrit Abram superatque trecentis
<petr_riga. aur. gen. 738>	Bella uiris, captum liberat, inde redit.
<petr_riga. aur. gen. 739>	Offert Melchisedech cum pane merum, benedicens
<petr_riga. aur. gen. 740>	Illum, cui decimas de spoliis dat Abram.
<petr_riga. aur. gen. 741>	Loth, qui declinans sonat, ecclesiam notat,
<petr_riga. aur. gen. 742>	Abram Patrem celestem, Melchisedechque Iesum.
<petr_riga. aur. gen. 743>	Ter centum signant pastores qui pia subdunt
<petr_riga. aur. gen. 744>	Corda Patri, Nato, Spirituique Sacro;
<petr_riga. aur. gen. 745>	Si labat ecclesia declinans forte, per istos
<petr_riga. aur. gen. 746>	Summus eam releuat consolidatque Pater;
<petr_riga. aur. gen. 747>	Isti confutant hereses et scismata pellunt
<petr_riga. aur. gen. 748>	Dum recte fidei uerba docere student.
<petr_riga. aur. gen. 749>	Panis cum uino carnem cum sanguine Christi
<petr_riga. aur. gen. 750>	Signat, que patiens obtulit ille Patri.
<petr_riga. aur. gen. 751>	Per decimas quas debet Abram, quasi debita Christo
<petr_riga. aur. gen. 752>	A Patre, signari perdita dragma potest;
<petr_riga. aur. gen. 753>	Nam cum misit eum Pater ut redimamur ab illo,
<petr_riga. aur. gen. 754>	Tunc uelut ad Patrem dragma decena redit.
<petr_riga. aur. gen. 755>	Cum soleat maior benedicere rite minorem,
<petr_riga. aur. gen. 756>	Cur a Melchisedech est benedictus Abram?
<petr_riga. aur. gen. 757>	Nomine maior Abram tantum, nam preminet illi
<petr_riga. aur. gen. 758>	Melchisedech, quippe rex sacrifexque fuit.

<petr_riga. aur. gen. tit.>	de uictimis Abre
<petr_riga. aur. gen. 759>	Dum promittit Abre terram Chanaan, Deus inquit:
<petr_riga. aur. gen. 760>	"Sint tibi pro signo bos, capra, duxque gregis.
<petr_riga. aur. gen. 761>	Hec tibi trima cape, cum turture cumque columba,
<petr_riga. aur. gen. 762>	Que michi sacrificane diuide preter aues."
<petr_riga. aur. gen. 763>	Vacca figurat eos qui legis onus graue portant
<petr_riga. aur. gen. 764>	Sponte; recusantes ferre capella notat;
<petr_riga. aur. gen. 765>	Dux aries dominos designat gentis Hebree,
<petr_riga. aur. gen. 766>	Rectores summos magnificosque duces;
<petr_riga. aur. gen. 767>	Qui cor habent humile uel casto corpore degunt,
<petr_riga. aur. gen. 768>	Presbyteros turtur siue columba notat.
<petr_riga. aur. gen. 769>	Hi bene sunt trimi, Iudee namque potestas
<petr_riga. aur. gen. 770>	Per tres etates firma ,manensque fuit:
<petr_riga. aur. gen. 771>	Ad Dauid ex Abram uelut etas prima cucurrit;
<petr_riga. aur. gen. 772>	Ad transmigrantes in Babylona sequens;
<petr_riga. aur. gen. 773>	Tertia tendit ad hunc qui complens omnia, ueros
<petr_riga. aur. gen. 774>	Iudeos reges Rex facit esse suos.
<petr_riga. aur. gen. 775>	Que sunt per partes diuisa notant quod agentes
<petr_riga. aur. gen. 776>	Scismata diuisi sunt ab amore Dei.
<petr_riga. aur. gen. 777>	Integritas auium, que parte caret, notat illos
<petr_riga. aur. gen. 778>	Quos pax, quos pietas, quos ligat una fides.
<petr_riga. aur. gen. 779>	Quod mala, que Sathanas offert, expellere debes
<petr_riga. aur. gen. 780>	Ostendunt uolucres quas abigebat Abram.

<petr_riga. aur. gen. tit.>	de Agar
<petr_riga. aur. gen. 781>	Ex Agar ancilla meruit prius edere fructum
<petr_riga. aur. gen. 782>	Cum nil de Sarai gignere posset Abram.
<petr_riga. aur. gen. 783>	Illa uidens aluum tumidam sibi corde tumebat
<petr_riga. aur. gen. 784>	Et domine cepit esse molesta sue.
<petr_riga. aur. gen. 785>	Permittente uiro Sarai consurgit in illam,
<petr_riga. aur. gen. 786>	Opprimit, affligit, cogit finire fugam;
<petr_riga. aur. gen. 787>	Hancque redire facit occurrens angelus, ipsi
<petr_riga. aur. gen. 788>	Precipiens domine subdere colla sue;
<petr_riga. aur. gen. 789>	Eius de puero predicit quod ferus esset
<petr_riga. aur. gen. 790>	Omnibus ac omnis uir ferus esset ei.
<petr_riga. aur. gen. 791>	Flens et tristis Agar dominam fugiendo reliquit,
<petr_riga. aur. gen. 792>	Sed post angelica uoce uocata redit:
<petr_riga. aur. gen. 793>	Sic synagoga fidem fugiens modo credere tardat,
<petr_riga. aur. gen. 794>	Sed post in mundi fine fidelis erit.

<petr_riga. aur. gen. tit.>	de circumcisione Abrahe
<petr_riga. aur. gen. 795>	Post inter gentes ne semen Abre uarietur,
<petr_riga. aur. gen. 796>	Fit circumcisus ille iubente Deo;
<petr_riga. aur. gen. 797>	Nomina mutantur; Sarai Sara dicitur, Abram
<petr_riga. aur. gen. 798>	Est Abraham dictus, idque figura fuit:
<petr_riga. aur. gen. 799>	Circumcisa caro baptismi denotat undam,
<petr_riga. aur. gen. 800>	Que resecans culpas nos facit esse nouos.
<petr_riga. aur. gen. 801>	Tres iuuenes uidit stans inde sub ilice Mambre;
<petr_riga. aur. gen. 802>	Vni, non aliis, supplicat ille tamen.
<petr_riga. aur. gen. 803>	Sanctorum pronus Abraham gerit ecce figuram;
<petr_riga. aur. gen. 804>	Non Saluatoris gestat ubique uicem.
<petr_riga. aur. gen. 805>	Signantur tribus his Moyses, Saluator, Helyas;
<petr_riga. aur. gen. 806>	Hec in lege noua uisio facta fuit.
<petr_riga. aur. gen. 807>	Dignus adorari non est Moyses, nec Helyas;
<petr_riga. aur. gen. 808>	Hec Saluatori gloria sola datur.
<petr_riga. aur. gen. 809>	Hinc Saluator ait: "Abrahe patuit mea quondam
<petr_riga. aur. gen. 810>	Gloria, meque uidens letior inde fuit."
<petr_riga. aur. gen. 811>	Deinde uiros Abraham reficit Dominumque loquentem
<petr_riga. aur. gen. 812>	Attendit: "Vestrum fiet uterque parens;
<petr_riga. aur. gen. 813>	Sara tibi puerum pariet, puerique propago
<petr_riga. aur. gen. 814>	Fiet ut astra poli, sicut arena maris."
<petr_riga. aur. gen. 815>	Sara notans uerbum risit post ostia, cuius
<petr_riga. aur. gen. 816>	Corripuit risum uoce minante Deus.
<petr_riga. aur. gen. 817>	Ex isto risu meruit nomen puer Isaac,
<petr_riga. aur. gen. 818>	Illa suo fuerat quem paritura uiro.

<petr_riga. aur. gen. tit.>	de subuersione Sodomorum
<petr_riga. aur. gen. 819>	Post hec promissa Sodomam uorat ignis, et urbes
<petr_riga. aur. gen. 820>	Quatuor equales equa ruina trahit.
<petr_riga. aur. gen. 821>	Quinque ruunt urbes Dominusque pluit super illas
<petr_riga. aur. gen. 822>	Ignem flammiuomum sulphureosque globos:
<petr_riga. aur. gen. 823>	Sic eterna reos urent incendia, quorum
<petr_riga. aur. gen. 824>	Corporeos sensus quinque libido cremat.
<petr_riga. aur. gen. 825>	Obuia nature Sodomorum culpa calore
<petr_riga. aur. gen. 826>	Carnis, fetore sordis agebat eos;
<petr_riga. aur. gen. 827>	Ergo punit eos et sulphuris imber et ignis;
<petr_riga. aur. gen. 828>	Sulphur enim fetet, ardor in igne uiget.
<petr_riga. aur. gen. 829>	Quos talis maculat nota talis pena sequetur;
<petr_riga. aur. gen. 830>	Illorum pene fetor et ardor erunt.
<petr_riga. aur. gen. 831>	Loth fugiens Sodomam, montem conscendere nescit;
<petr_riga. aur. gen. 832>	Saluari meruit in Segor urbe breui.
<petr_riga. aur. gen. 833>	Si contemplari celestis culmina uite
<petr_riga. aur. gen. 834>	Non potes, activam dilige, saluus eris.
<petr_riga. aur. gen. 835>	Iussa Dei spernens, retro flectit lumina coniux
<petr_riga. aur. gen. 836>	Illius, in statuam uertitur ergo salis.
<petr_riga. aur. gen. 837>	Ne retro respiciat animo quicumque reliquit
<petr_riga. aur. gen. 838>	Illecebras, sensus condiat inde suos.

<petr_riga. aur. gen. tit.>	de ortu Isaac
<petr_riga. aur. gen. 839>	Ex Abraham genitus, cum centum uolueret annos,
<petr_riga. aur. gen. 840>	Filius est; Isaac nomen inhesit ei.
<petr_riga. aur. gen. 841>	Sara parit, discedit Agar; pariente fideles
<petr_riga. aur. gen. 842>	Ecclesia populos, dat synagoga locum.
<petr_riga. aur. gen. 843>	Imperat hinc Abrahe Deus ut sibi uictimet Isaac;
<petr_riga. aur. gen. 844>	Paruit, hunc puerum iussit adesse sibi.
<petr_riga. aur. gen. 845>	Implens iussa patris ad mortem ducitur Isaac:
<petr_riga. aur. gen. 846>	Christus Homo patitur Patre iubente crucem.
<petr_riga. aur. gen. 847>	Nil Isaac patitur, aries fit uictima: Christi
<petr_riga. aur. gen. 848>	Nil patitur Deitas cum moriatur Homo.
<petr_riga. aur. gen. 849>	Expectant Abraham pueri quos ille reliquit
<petr_riga. aur. gen. 850>	Seruantes asinum, qui comes unus erat:
<petr_riga. aur. gen. 851>	Stultus stultitiam synagoge signat asellus,
<petr_riga. aur. gen. 852>	Que nunc expectans nescit adesse Deum.

<petr_riga. aur. gen. tit.>	de Rebecca
<petr_riga. aur. gen. 853>	Hinc Abraham misit seruum qui duceret Isaac
<petr_riga. aur. gen. 854>	Vt de stirpe sua sponsa daretur ei.
<petr_riga. aur. gen. 855>	Errant, inueniunt Rebeccam, stirpe puellam
<petr_riga. aur. gen. 856>	De propria genitam sidereamque genis.
<petr_riga. aur. gen. 857>	Seruus ad ornatum Rebecce prebet inaures,
<petr_riga. aur. gen. 858>	Armillas, uestes, ditia uasa simul.
<petr_riga. aur. gen. 859>	Ecclesiam Rebecca notat, cui dantur inaures
<petr_riga. aur. gen. 860>	Auribus ecclesie dum sacra uerba seris;
<petr_riga. aur. gen. 861>	Armille, manuum decor, acta beata figurant,
<petr_riga. aur. gen. 862>	Nam post uerba solet actio sancta sequi;
<petr_riga. aur. gen. 863>	Per nitidas uestes et uasa decentia morum
<petr_riga. aur. gen. 864>	Exprimitur fulgor munditieque decus;
<petr_riga. aur. gen. 865>	Deni designant portantes ista cameli
<petr_riga. aur. gen. 866>	Seruantes legis iussa decena patres,
<petr_riga. aur. gen. 867>	Quorum scripta gerunt et monstrant nobile Christi
<petr_riga. aur. gen. 868>	Fedus et ecclesie coniugiumque sacrum;
<petr_riga. aur. gen. 869>	Que macula rugaque caret, de gentibus ortam
<petr_riga. aur. gen. 870>	Exprimit ecclesiam uirgo decora nimis.
<petr_riga. aur. gen. 871>	Egrediens Isaac uacat ut meditetur in agro,
<petr_riga. aur. gen. 872>	Cum foret instanti uespere prona dies.
<petr_riga. aur. gen. 873>	Huic puteus uicinus erat qui non sine causa
<petr_riga. aur. gen. 874>	Nomen uidentis siue uidentis habet.
<petr_riga. aur. gen. 875>	Mundus ager, Iesus est Isaac; meditatur in agro:
<petr_riga. aur. gen. 876>	Facta salus mundo sic meditante Iesu est.
<petr_riga. aur. gen. 877>	Vespere prona dies notat hoc quod uespere mundi
<petr_riga. aur. gen. 878>	Christus adest, fundens lumen in orbe suum.
<petr_riga. aur. gen. 879>	Fons sacer est puteus, qui nos a crimine mundat,
<petr_riga. aur. gen. 880>	Viuere cum sanctis, summa uidere facit.
<petr_riga. aur. gen. 881>	Ad sponsum ueniens ornatur, deque camelo
<petr_riga. aur. gen. 882>	Descendens uultum ueste Rebecca tegit:
<petr_riga. aur. gen. 883>	Sic Christo iusti debent accedere, fastu
<petr_riga. aur. gen. 884>	Deposito, uultu simplice, mente pia.
<petr_riga. aur. gen. 885>	Est Isaac tanto complexus amore Rebeccam
<petr_riga. aur. gen. 886>	Quod dolor ex matris morte repulsus abit:
<petr_riga. aur. gen. 887>	Sic amat ecclesiam Christus de gentibus ortam
<petr_riga. aur. gen. 888>	Vt quasi nil doleat cum synagoga perit.
<petr_riga. aur. gen. 889>	Annis centenis Abrahe complebitur etas
<petr_riga. aur. gen. 890>	Si decies septem iungere quinque uelis:
<petr_riga. aur. gen. 891>	Inde suos complere dies intellige iustos,
<petr_riga. aur. gen. 892>	Sed praui nequeunt uel mediare suos.
<petr_riga. aur. gen. 893>	Gaudia post mortem iustum perfecta sequentur;
<petr_riga. aur. gen. 894>	Nunc malus exultans fit sine fine miser.

<petr_riga. aur. gen. tit.>	de ortu Esau et Iacob
<petr_riga. aur. gen. 895>	Post Isaac uota sterili pro coniuge fundit;
<petr_riga. aur. gen. 896>	Luctantes utero concipit illa duos.
<petr_riga. aur. gen. 897>	Predixit Deus huic quod sint populi duo, quorum
<petr_riga. aur. gen. 898>	Subiaceat maior preualeatque minor.
<petr_riga. aur. gen. 899>	Vult prior e tenebris Esau prodire, sed ortus
<petr_riga. aur. gen. 900>	Tardatur plantam fratre tenente Iacob.
<petr_riga. aur. gen. 901>	Olim maior erat Iudeus qui modo seruit,
<petr_riga. aur. gen. 902>	Gentilisque minor qui dominatur ei.
<petr_riga. aur. gen. 903>	Iacob supplantat Esau gentesque figurat
<petr_riga. aur. gen. 904>	Per quas amittit ius synagoga suum.
<petr_riga. aur. gen. 905>	Pauca serens Isaac primo ditatur in anno,
<petr_riga. aur. gen. 906>	Nam centena prior reddidit annus ei:
<petr_riga. aur. gen. 907>	Sic modo iustitie perfecti grana serentes,
<petr_riga. aur. gen. 908>	Fructus centenos post sine fine metent.
<petr_riga. aur. gen. 909>	Vt foderent puteos, seruos Abrahe labor urget,
<petr_riga. aur. gen. 910>	Hosque Philistei liuor adimplet humo.
<petr_riga. aur. gen. 911>	Per seruos Abrahe doctores accipe sanctos,
<petr_riga. aur. gen. 912>	Qui de scripturis mystica uerba trahunt,
<petr_riga. aur. gen. 913>	Sed plerumque mali, qui nil sapiunt nisi terram,
<petr_riga. aur. gen. 914>	Verbis intrudunt terrea uerba sacris.

<petr_riga. aur. gen. tit.>	de supplantatione Esau a Iacob
<petr_riga. aur. gen. 915>	Esau debetur benedictio prima, sed illum
<petr_riga. aur. gen. 916>	Supplantans Iacob debita fratris habet:
<petr_riga. aur. gen. 917>	Prima Dei donum meruit synagoga, sed illam
<petr_riga. aur. gen. 918>	Supplantans totum gens aliena tulit.
<petr_riga. aur. gen. 919>	Gens sterilis floret, plebs fertilis ar et, ad ortum
<petr_riga. aur. gen. 920>	Aurore pallet sol, synagoga, tuus.
<petr_riga. aur. gen. 921>	Post etiam sequitur Esau benedictio, per quod
<petr_riga. aur. gen. 922>	Vltima Iudee tempora iure notas,
<petr_riga. aur. gen. 923>	Nam licet hi pereant quos sanguis adhuc Crucifixi
<petr_riga. aur. gen. 924>	Obligat, est mundi fine futura salus.
<petr_riga. aur. gen. 925>	Sanguineum fluxum restringet fimbria uestis
<petr_riga. aur. gen. 926>	Si pars ultima sit sicut arena maris.

<petr_riga. aur. gen. tit.>	ubi Iacob supponit lapidem capiti
<petr_riga. aur. gen. 927>	Iacob deuitans Esau signare uidetur
<petr_riga. aur. gen. 928>	Quod debet iusti uita cauere malos.
<petr_riga. aur. gen. 929>	Supponens capiti lapidem, dat lumina sompno,
<petr_riga. aur. gen. 930>	Scalam cum Domino celicolasque uidet.
<petr_riga. aur. gen. 931>	Mens caput est, Christus petra, mors sopor; inde notatur
<petr_riga. aur. gen. 932>	Quod mens fixa Deo dat bene quemque mori.
<petr_riga. aur. gen. 933>	Scala Iacob tangens culmen celeste
<petr_riga. aur. gen. 934>	Mariam Designat, cuius celica uita fuit.
<petr_riga. aur. gen. 935>	Mens humilis, flos uirgineus, deuotio pura,
<petr_riga. aur. gen. 936>	Vera fides, certa spes, geminatus amor
<petr_riga. aur. gen. 937>	Et sex uirtutes alie, quas Martha figurat,
<petr_riga. aur. gen. 938>	Bis seni fiunt quos habet illa gradus.

<petr_riga. aur. gen. tit.>	item de scala Iacob
<petr_riga. aur. gen. 939>	Rursus scala Iacob tangens celestia signat
<petr_riga. aur. gen. 940>	Ecclesiam sine qua nullus ad astra uolat:
<petr_riga. aur. gen. 941>	Illa gradus habuit quasi bis senos quia bis sex
<petr_riga. aur. gen. 942>	Extant discipuli qui docuere fidem.
<petr_riga. aur. gen. 943>	Celos non aliter scandes nisi quod docuerunt
<petr_riga. aur. gen. 944>	Discipuli teneas moribus, ore, fide.

<petr_riga. aur. gen. tit.>	de Rachele et Lia
<petr_riga. aur. gen. 945>	Prole Laban gemina gaudebat; nomen utrique
<petr_riga. aur. gen. 946>	Lia Rachelque; pater iunxit utramque Iacob.
<petr_riga. aur. gen. 947>	Parca Rachel manet in partu, sed uentris auari
<petr_riga. aur. gen. 948>	Iacturam redimit largus in ore decor;
<petr_riga. aur. gen. 949>	Prolis opes Lie ditant uterum, sed egenas
<petr_riga. aur. gen. 950>	Et steriles habuit et sine flore genas.
<petr_riga. aur. gen. 951>	Vrit amore Iacob facies iocunda Rachelis;
<petr_riga. aur. gen. 952>	Hanc inquirit, ibi lumen amenat amans.
<petr_riga. aur. gen. 953>	Liam postponit, istam preponit; ab illa
<petr_riga. aur. gen. 954>	Se deponit, in hanc uota reponit amor;
<petr_riga. aur. gen. 955>	Totus in istius suspirat amore, sed eius
<petr_riga. aur. gen. 956>	Cogitur in thalamos Lia uenire prior.
<petr_riga. aur. gen. 957>	Vita quieta Rachel, actiui pena laboris Lia,
<petr_riga. aur. gen. 958>	Iacob iustus quilibet esse potest.
<petr_riga. aur. gen. 959>	Ore uenusta Rachel notat hoc quod monstrat honoris
<petr_riga. aur. gen. 960>	Angelici speculum uita quieta bonis.
<petr_riga. aur. gen. 961>	Obfuscat neuus Lie speciem quia mundi
<petr_riga. aur. gen. 962>	Puluere fuscari practica uita solet.
<petr_riga. aur. gen. 963>	Prolis auara Rachel mens est intenta supernis,
<petr_riga. aur. gen. 964>	Fraterno parcens utilis esse lucro.
<petr_riga. aur. gen. 965>	Lia uiget partu quia fratres per documenti
<petr_riga. aur. gen. 966>	Semen in ecclesiis actio sancta parit.
<petr_riga. aur. gen. 967>	Plus licet alliciat dulcedo Rachelis amantem,
<petr_riga. aur. gen. 968>	Ante tamen meruit lippa cubile soror:
<petr_riga. aur. gen. 969>	Si gustare uelis nectar celeste, laboris
<petr_riga. aur. gen. 970>	Actiui prius est myrra bibenda tibi.

<petr_riga. aur. gen. tit.>	de uirgis Iacob
<petr_riga. aur. gen. 971>	Vt maiora sibi mereatur lucra, uirentes
<petr_riga. aur. gen. 972>	Ante gregem uirgas ordinat arte Iacob;
<petr_riga. aur. gen. 973>	Partim nudat eas ablato cortice, partim
<petr_riga. aur. gen. 974>	Corticis indutas ueste relinquit eas.
<petr_riga. aur. gen. 975>	Vt maiora metas in Christo premia, sacris
<petr_riga. aur. gen. 976>	Scripture uerbis instrue, pastor, oues.
<petr_riga. aur. gen. 977>	Sensus moralis debet candore notari;
<petr_riga. aur. gen. 978>	Cortice signari littera sola potest.
<petr_riga. aur. gen. 979>	In uirgis splendet sublato cortice candor
<petr_riga. aur. gen. 980>	Cum de scripturis mystica uerba trahis;
<petr_riga. aur. gen. 981>	Seruatur cortex cum littera sola tenetur
<petr_riga. aur. gen. 982>	Et pastor sensu simplice pascit oues.

<petr_riga. aur. gen. tit.>	de reditu Iacob a domo Laban
<petr_riga. aur. gen. 983 >	Clam fugiendo Laban, Iacob redit ad sua, ducens
<petr_riga. aur. gen. 984 >	Vxores, natos, mobile, quicquid amat.
<petr_riga. aur. gen. 985 >	Res est alba Laban interprete teste, notatque
<petr_riga. aur. gen. 986 >	Mundum, qui rebus deliciisque nitet.
<petr_riga. aur. gen. 987 >	Qui redit ad patrie celestis gaudia mundum
<petr_riga. aur. gen. 988 >	Despicit et secum quod ualet inde trahit.
<petr_riga. aur. gen. 989 >	Post Iacob rapit ira Laban septemque diebus
<petr_riga. aur. gen. 990 >	Persequitur, sed eum iussa superna premunt:
<petr_riga. aur. gen. 991 >	Sic mundanus amor premit omni tempore iustos,
<petr_riga. aur. gen. 992 >	Sed diuina manus seruat ab hoste suos.
<petr_riga. aur. gen. 993 >	A socero Iacob remeans, occurrere cernit
<petr_riga. aur. gen. 994 >	Celicolas et eos celica castra uocat.
<petr_riga. aur. gen. 995 >	Si mundum spernis perfecto corde, fauorem
<petr_riga. aur. gen. 996 >	Agminis angelici cernis adesse tibi.
<petr_riga. aur. gen. 997 >	Cum Dominus Iacob tegat et regat, optima fratri
<petr_riga. aur. gen. 998 >	Mittit ut hunc moueat concilietque datis.
<petr_riga. aur. gen. 999 >	Hec exempla docent ut mitis et absque tumore,
<petr_riga. aur. gen. 1000>	Non tamen existas absque timore Dei.

<petr_riga. aur. gen. tit.>	de lucta Iacob cum angelo
<petr_riga. aur. gen. 1001>	Cum Iacob uir habet luctam nec preualet illi
<petr_riga. aur. gen. 1002>	Sed claudum tacto crure reliquit eum;
<petr_riga. aur. gen. 1003>	Cui mutans nomen, quem claudum fecerat, ipsum
<petr_riga. aur. gen. 1004>	Israel appellat et benedicit ei.
<petr_riga. aur. gen. 1005>	Hoc Iudea loco per Iacob iure notatur
<petr_riga. aur. gen. 1006>	Ex cuius ueniens stirpe creata fuit.
<petr_riga. aur. gen. 1007>	Vir Christum signat, cum quo luctamen habebant
<petr_riga. aur. gen. 1008>	Iudei uerbis, fraudibus, arte, minis;
<petr_riga. aur. gen. 1009>	Cum quibus et Christus luctamen agebat amando,
<petr_riga. aur. gen. 1010>	Infirmos curans, dulcia uerba serens.
<petr_riga. aur. gen. 1011>	Pes claudus tantum Iudeos denotat illos
<petr_riga. aur. gen. 1012>	Qui titubant clauda mente negando Deum;
<petr_riga. aur. gen. 1013>	Pes sanus notat hos qui recto tramite tendunt
<petr_riga. aur. gen. 1014>	Ad Christum sana mente fatendo Deum.
<petr_riga. aur. gen. 1015>	Israel hi merito dicuntur nomine digni
<petr_riga. aur. gen. 1016>	Dum sitiunt faciem mente uidere Dei;
<petr_riga. aur. gen. 1017>	Istos celestis ditat benedictio, terram
<petr_riga. aur. gen. 1018>	Spondens stillantem nectare, lacte, fauis.

<petr_riga. aur. gen. tit.>	de raptu Dine
<petr_riga. aur. gen. 1019>	Post Esau pacem Iacob Sichimis manet; exit
<petr_riga. aur. gen. 1020>	Femineos patrie Dina uidere choros.
<petr_riga. aur. gen. 1021>	Sichem deprimit hanc et privat flore pudoris;
<petr_riga. aur. gen. 1022>	Expiat ense scelus cum Simeone Leui.
<petr_riga. aur. gen. 1023>	Dina notat quosdam carnales, pectora quorum
<petr_riga. aur. gen. 1024>	Sunt uaga, quos mundi florida pompa rapit;
<petr_riga. aur. gen. 1025>	Sichem scismaticos signat, qui carnis amicos
<petr_riga. aur. gen. 1026>	Fallere nituntur associantque sibi;
<petr_riga. aur. gen. 1027>	Sanctos designant Simeonque Leuique magistros,
<petr_riga. aur. gen. 1028>	Qui Christi gladio dogmata falsa secant.

<petr_riga. aur. gen. tit. v>	geneseos liber quintus
<petr_riga. aur. gen. tit.>	de familia Iacob
<petr_riga. aur. gen. 1029>	Ad Domini uerbum Iacob iubet ut domus eius
<petr_riga. aur. gen. 1030>	Se mundet, uestes mutet, eundo Bethel.
<petr_riga. aur. gen. 1031>	Disce per hoc si templa Dei uel si petis aram,
<petr_riga. aur. gen. 1032>	Sit tibi cor mundum, sit tibi munda caro.
<petr_riga. aur. gen. 1033>	Inde Bethel Iacob ueniens manet, instruit aram,
<petr_riga. aur. gen. 1034>	Huicque loco nomen ponitur aula Dei.
<petr_riga. aur. gen. 1035>	Hic subiit mortem Rebecce Delbora nutrix,
<petr_riga. aur. gen. 1036>	Sub quercu fletus inde sepulta fuit.
<petr_riga. aur. gen. 1037>	Hunc attende locum: Iacob Christum, synagogam
<petr_riga. aur. gen. 1038>	Delbora designat, ecclesiamque Bethel.
<petr_riga. aur. gen. 1039>	Dum Christus ueniens prius ecclesiam sibi format,
<petr_riga. aur. gen. 1040>	Ecclesie nutrix tunc synagoga perit,
<petr_riga. aur. gen. 1041>	Nam uice nutricis tanquam nos lacte cibauit
<petr_riga. aur. gen. 1042>	Copia librorum quos synagoga tenet.
<petr_riga. aur. gen. 1043>	Delbora sub quercu fletus sepelitur, Hebreos
<petr_riga. aur. gen. 1044>	Signans post mortem fiere, dolere, queri.
<petr_riga. aur. gen. 1045>	Rachelis mortem uia que uidet Effrata uidit;
<petr_riga. aur. gen. 1046>	Dum parit illa, perit et pereundo parit.
<petr_riga. aur. gen. 1047>	Beniamin est dictus a patre puer, quasi dexter
<petr_riga. aur. gen. 1048>	Filius; ipse fuit dexter utraque manu.
<petr_riga. aur. gen. 1049>	In Bethleem natum puer ortus in Effrata Christum
<petr_riga. aur. gen. 1050>	Signat, quem dextram dicimus esse Patris.
<petr_riga. aur. gen. 1051>	Effrata uel Bethleem non sunt duo sed locus unus,
<petr_riga. aur. gen. 1052>	Multo, non uno, dignus honore tamen;
<petr_riga. aur. gen. 1053>	Beniamin hic Rachel peperit, Christumque Maria,
<petr_riga. aur. gen. 1054>	Illa dolore gemens, ista dolore carens.
<petr_riga. aur. gen. 1055>	Mors Rachel fletus non gignit: de nece iusti
<petr_riga. aur. gen. 1056>	Non doleas; moriens gaudia semper habet.

<petr_riga. aur. gen. tit.>	de Ioseph
<petr_riga. aur. gen. 1057>	Ista Ioseph pueri sunt sompnia: nectit in agro
<petr_riga. aur. gen. 1058>	Fasciculum, fratrum messis adorat eum;
<petr_riga. aur. gen. 1059>	Se supponit ei sol, lune supplicat orbis,
<petr_riga. aur. gen. 1060>	Sideris undeni circulus orat opem.
<petr_riga. aur. gen. 1061>	Cum natura Iacob duodena prole beasset,
<petr_riga. aur. gen. 1062>	In pueris forme gratia multa fuit.
<petr_riga. aur. gen. 1063>	Obfuscans alios uultus fulgore sereni,
<petr_riga. aur. gen. 1064>	Alter in his meruit Lucifer esse Ioseph;
<petr_riga. aur. gen. 1065>	Sicut solaris obfuscat sidera fulgor,
<petr_riga. aur. gen. 1066>	Sic omnes roseo preuenit ore puer.
<petr_riga. aur. gen. 1067>	In uultus alios uigili minus usa labore,
<petr_riga. aur. gen. 1068>	Huic natura dedit quicquid habebat opum.
<petr_riga. aur. gen. 1069>	In pueri uultum tantum fuit illa decoris
<petr_riga. aur. gen. 1070>	Prodiga, post munus pene remansit inops;
<petr_riga. aur. gen. 1071>	Sic omnem scrupulum limauerat ungue polito
<petr_riga. aur. gen. 1072>	Vt uitii labes nulla molestet opus.
<petr_riga. aur. gen. 1073>	Commendant pueri decus os roseum, gena florens,
<petr_riga. aur. gen. 1074>	Scintillans oculus, mens pia, pura caro.
<petr_riga. aur. gen. 1075>	Os, lumen, dentes: imitatur, reddit, adequant:
<petr_riga. aur. gen. 1076>	Pura, nitens, niueum: sidus, ebur.
<petr_riga. aur. gen. 1077>	In laudem pueri plene natura laborat
<petr_riga. aur. gen. 1078>	Miraturque suam sic studuisse manum;
<petr_riga. aur. gen. 1079>	Si minus egisset aliquid fortasse -  quod absit
<petr_riga. aur. gen. 1080>	Hoc dampnum redimi uestis honore potest.
<petr_riga. aur. gen. 1081>	In puero cultus nature munus honorat,
<petr_riga. aur. gen. 1082>	Cuius laus forme laudibus addit opem.
<petr_riga. aur. gen. 1083>	Imbuerat uestem roseo tinctura colore;
<petr_riga. aur. gen. 1084>	Ebria muriceo sanguine uestis erat;
<petr_riga. aur. gen. 1085>	Contulit hanc puero patrie deuotio cure;
<petr_riga. aur. gen. 1086>	Alludens pedibus fimbria lambit humum.
<petr_riga. aur. gen. 1087>	Cum pater in fratres alios se stringat amoris
<petr_riga. aur. gen. 1088>	Glutine, firmius huic patris inhesit amor;
<petr_riga. aur. gen. 1089>	In fratres parit inuidiam res ista; ministrant
<petr_riga. aur. gen. 1090>	Huic alimenta malo sompnia uisa Ioseph.
<petr_riga. aur. gen. 1091>	Quod sopor ostendit ad fratrum detulit aures;
<petr_riga. aur. gen. 1092>	Quam declarat eis, uisio talis erat:
<petr_riga. aur. gen. 1093>	"Nos habet unus ager, manus instat nostra maniplis,
<petr_riga. aur. gen. 1094>	Falx predatur agrum, spes sua quemque trahit;
<petr_riga. aur. gen. 1095>	Prona mee gelime, subdit pars uestra cacumen,
<petr_riga. aur. gen. 1096>	Supplex et quedam signa precantis habens."
<petr_riga. aur. gen. 1097>	Vulnerat auditum tenuis scintilla loquele;
<petr_riga. aur. gen. 1098>	Fraternum cumulant altera uisa scelus.
<petr_riga. aur. gen. 1099>	Sompnia declarans in conspectu patris, inquit
<petr_riga. aur. gen. 1100>	Rursus fraternis auribus ista puer:
<petr_riga. aur. gen. 1101>	"Omnia sompnus habet, color unus palliat orbem,
<petr_riga. aur. gen. 1102>	Visibus alludunt sompnia leta meis;
<petr_riga. aur. gen. 1103>	Sol caput inclinat michi, lune supplicat orbis,
<petr_riga. aur. gen. 1104>	Sideris undeni circulus orat opem."
<petr_riga. aur. gen. 1105>	Hec uox in fratres liuorem suscitat, iram
<petr_riga. aur. gen. 1106>	Prouocat, excruciat pectora, crimen alit.
<petr_riga. aur. gen. 1107>	Mentem non ledit uerbum puerile paternam,
<petr_riga. aur. gen. 1108>	Nec timet effectu uerba carere suo.
<petr_riga. aur. gen. 1109>	In mortem pueri liuor fraternus anhelat;
<petr_riga. aur. gen. 1110>	Respondent sceleri tempora grata suo.

<petr_riga. aur. gen. tit.>	de uenditione Ioseph a fratribus
<petr_riga. aur. gen. 1111>	Fratribus absque Ioseph missis in pascua, transfert
<petr_riga. aur. gen. 1112>	Se puer ad patrem; prodit in ista pater: "
<petr_riga. aur. gen. 1113>	Si pure ridet fratrum fortuna tuorum
<petr_riga. aur. gen. 1114>	Consule." Paret, abit, consulit ille Sichem.
<petr_riga. aur. gen. 1115>	Surda tacent puero loca; stat puer; hesit in illum
<petr_riga. aur. gen. 1116>	Lumine uir, didicit quid petat; ille docet.
<petr_riga. aur. gen. 1117>	Rusticus exit in hec: "Dothain loca consule; reddet
<petr_riga. aur. gen. 1118>	Quod petis ille locus." Credit abitque puer.
<petr_riga. aur. gen. 1119>	In puerum fratres defigunt lumen et istis
<petr_riga. aur. gen. 1120>	Vtentes uerbis, mutua uerba serunt:
<petr_riga. aur. gen. 1121>	"Ecce Ioseph, cuius fortuna laborat honori,
<petr_riga. aur. gen. 1122>	Cui dare promittunt sompnia quicquid habent.
<petr_riga. aur. gen. 1123>	Ebibat innocuum cuspis fraterna cruorem
<petr_riga. aur. gen. 1124>	Ne fructus habeant sompnia uisa suos;
<petr_riga. aur. gen. 1125>	Nomine uelabit rabies se nostra ferino;
<petr_riga. aur. gen. 1126>	Nostrum defendet culpa ferina scelus."
<petr_riga. aur. gen. 1127>	Impietas et amor in eorum pectore pugnant;
<petr_riga. aur. gen. 1128>	Hec inhiat sceleri, comprimit ille nefas.
<petr_riga. aur. gen. 1129>	Bella mouet cum fraude fides, cum crimine uirtus,
<petr_riga. aur. gen. 1130>	Cum pietate scelus, cum ratione furor.
<petr_riga. aur. gen. 1131>	Que modo perdere uult puerum, modo parcere, dici
<petr_riga. aur. gen. 1132>	Iure potest pietas impia, dulce scelus.
<petr_riga. aur. gen. 1133>	Affectus de corde pios eliminat hospes
<petr_riga. aur. gen. 1134>	Impietas; mentem deserit exul amor.
<petr_riga. aur. gen. 1135>	Fratres immemores fraterni nominis urgent
<petr_riga. aur. gen. 1136>	Maturantque scelus propositoque student.
<petr_riga. aur. gen. 1137>	Ne sibi se perdat, ne fratrem mutet in hostem,
<petr_riga. aur. gen. 1138>	Vt scelus excludat, prodit in ista Ruben:
<petr_riga. aur. gen. 1139>	"Vestrum compescat rationis habena furorem;
<petr_riga. aur. gen. 1140>	Non maculet puras sanguinis unda manus.
<petr_riga. aur. gen. 1141>	Pro puero nobis decor oris supplicat eius;
<petr_riga. aur. gen. 1142>	Sunt oratores ius, pietas, et amor.
<petr_riga. aur. gen. 1143>	Simplicitas ueniam, si quid deliquerit, orat;
<petr_riga. aur. gen. 1144>	Excusat puerum nescia uita mali.
<petr_riga. aur. gen. 1145>	Tot bona nituntur uestrum mollire rigorem;
<petr_riga. aur. gen. 1146>	Tot precibus frangi saxea corda queunt.
<petr_riga. aur. gen. 1147>	En cisterna uetus, quam longi temporis usus
<petr_riga. aur. gen. 1148>	Compulit in senium; protegat illa Ioseph.
<petr_riga. aur. gen. 1149>	Hoc est dulce scelus; hec impietas pia; iuste
<petr_riga. aur. gen. 1150>	Peccabit noster hac pietate furor."
<petr_riga. aur. gen. 1151>	Verbum pondus habet; puerum cisterna recepit;
<petr_riga. aur. gen. 1152>	Culpam commendat huius imago boni.
<petr_riga. aur. gen. 1153>	Gaudet abitque Ruben; reliqui ieiunia soluunt;
<petr_riga. aur. gen. 1154>	Comprimit esca famem, consulit unda sitim.
<petr_riga. aur. gen. 1155>	Vix ieiuna fames primam libauerat escam,
<petr_riga. aur. gen. 1156>	Presens accessit aduena turba loco.
<petr_riga. aur. gen. 1157>	Ludas protulit hec: "En nostro prospera uoto
<petr_riga. aur. gen. 1158>	Sors bene respondet; institor ecce nouus.
<petr_riga. aur. gen. 1159>	Parcatur puero, uendatur, seruiat exul."
<petr_riga. aur. gen. 1160>	Parent, emptor adest, uenditur ergo Ioseph.
<petr_riga. aur. gen. 1161>	Res latet ista Ruben: discesserat; inde reuertens
<petr_riga. aur. gen. 1162>	De puero puteum consulit; ille tacet.
<petr_riga. aur. gen. 1163>	Sanguinis esse reos fraternos augurat enses,
<petr_riga. aur. gen. 1164>	Oblitamque sui credidit esse fidem;
<petr_riga. aur. gen. 1165>	Hoc impulsa metu, pietas suspirat in eius
<petr_riga. aur. gen. 1166>	Corde; pius linguam soluit in ista dolor:
<petr_riga. aur. gen. 1167>	"Heu I Quid agam? Periit puer, ille puer, puer ille,
<petr_riga. aur. gen. 1168>	In quo pendebat totus amore pater.
<petr_riga. aur. gen. 1169>	Heu! Quid agam? Periit puer, ille meus cruor, ille
<petr_riga. aur. gen. 1170>Lucifer, ille color lacteus, ille Ioseph."
<petr_riga. aur. gen. 1171>	Obice singultu uocis stetit impetus; horrens
<petr_riga. aur. gen. 1172>	Aduentum lacrime, lingua refrenat iter.
<petr_riga. aur. gen. 1173>	Fletibus, ungue, dolor rigat, exarat, ora, capillos:
<petr_riga. aur. gen. 1174>	Fletibus ora rigat, exarat ungue comas.
<petr_riga. aur. gen. 1175>	Ex animo pietatis adeps per lumina fluxit;
<petr_riga. aur. gen. 1176>	Affectum loquitur lacrima fusa pium.
<petr_riga. aur. gen. 1177>	Inuigilant fraudi reliquorum pectora fratrum;
<petr_riga. aur. gen. 1178>	Effectu fraudes non caruere suo.
<petr_riga. aur. gen. 1179>	Vestis tincta Ioseph hircino sanguine fraudi
<petr_riga. aur. gen. 1180>Consulit; incauto mittitur illa patri.
<petr_riga. aur. gen. 1181>	Testem pretendens pueri de morte cruorem,
<petr_riga. aur. gen. 1182>	Intimat illa patri iam nichil esse Ioseph;
<petr_riga. aur. gen. 1183>	Sanguinis hircini color omnem palliat artem,
<petr_riga. aur. gen. 1184>	Condempnans animal iustificansque reos.
<petr_riga. aur. gen. 1185>	Eludit patrios oculos res ista; cruentum
<petr_riga. aur. gen. 1186>	Augurat ille pecus sanguinis esse reum.
<petr_riga. aur. gen. 1187>	Hic timor excludit spem, pectus cura molestat,
<petr_riga. aur. gen. 1188>	Congelat huic animum seua doloris hiemps.
<petr_riga. aur. gen. 1189>	Lumen, lingua, manus: fletu, clamoribus, hamo:
<petr_riga. aur. gen. 1190>Ora, locum, crines: abluit, implet, arat.
<petr_riga. aur. gen. 1191>	Fulgurat interius dolor huius turbine pestis,
<petr_riga. aur. gen. 1192>	Intonat exterius talibus ira sonis.

<petr_riga. aur. gen. tit.>	lamentatio Iacob super Ioseph
<petr_riga. aur. gen. 1193>	Ve michi, ue tibi: ue michi patri, ue tibi, fili!
<petr_riga. aur. gen. 1194>	O furor, O rabies, O fera, redde Ioseph!
<petr_riga. aur. gen. 1195>	Surdior equore, seuior aspide, nequior angue,
<petr_riga. aur. gen. 1196>	Horridior monstro, belua, redde Ioseph!
<petr_riga. aur. gen. 1197>	Melle suauior, igne micantior, aptior umbra,
<petr_riga. aur. gen. 1198>	Fratribus utilior, ue tibi, parue Ioseph!
<petr_riga. aur. gen. 1199>	Mitior agno, purior auro, clarior astro,
<petr_riga. aur. gen. 1200>	Iaspide lucidior, ue tibi, parue Ioseph
<petr_riga. aur. gen. 1201>	Turture simplicior, uernanti gratior umbra,
<petr_riga. aur. gen. 1202>	Nobilior uiolis, ue tibi, parue Ioseph!
<petr_riga. aur. gen. 1203>	Pure quasi uitrum, scintillans ut Iouis astrum,
<petr_riga. aur. gen. 1204>	Candide sicut ebur, ue tibi, parue Ioseph!
<petr_riga. aur. gen. 1205>	Huc properate, senes; huc florida confluat etas;
<petr_riga. aur. gen. 1206>	De puero, pueri, cum sene flete, senes!
<petr_riga. aur. gen. 1207>	Tundite pectus, fundite fletus, plangite funus;
<petr_riga. aur. gen. 1208>	De puero, pueri, cum sene flete, senes!
<petr_riga. aur. gen. 1209>	Fons fluat ex oculis, in uestem seuiat unguis;
<petr_riga. aur. gen. 1210>	De puero, pueri, cum sene flete, senes!
<petr_riga. aur. gen. 1211>	In nobis hiemat totius grando procelle;
<petr_riga. aur. gen. 1212>	De puero, pueri, cum sene flete, senes!
<petr_riga. aur. gen. 1213>	Clauo sublato fluitat ratis anchora nostre;
<petr_riga. aur. gen. 1214>	De puero, pueri, cum sene flete, senes!
<petr_riga. aur. gen. 1215>	Heu puer! Ille color meus est dolor, illa figura
<petr_riga. aur. gen. 1216>	Nostra est iactura; ue tibi, pure puer!
<petr_riga. aur. gen. 1217>	Ille tuus nasus michi casus, gloria uultus
<petr_riga. aur. gen. 1218>	Noster singultus; ue tibi, pure puer!
<petr_riga. aur. gen. 1219>	Effigies grata mea fata, gene michi pene,
<petr_riga. aur. gen. 1220>	Tam noua sors michi mors; ue tibi, pure puer!
<petr_riga. aur. gen. 1221>	Mors pueri teneri, laceri, miseri, michi meror,
<petr_riga. aur. gen. 1222>	Pena michi, michi mors; ue tibi, pure puer!
<petr_riga. aur. gen. 1223>	Illa decens facies mea nunc rabies, caro pura
<petr_riga. aur. gen. 1224>	Mors michi dura; meum, mors, michi redde Ioseph!
<petr_riga. aur. gen. 1225>	Dulcia uiscera sunt mea uulnera, membra tenella
<petr_riga. aur. gen. 1226>	Nostra procella; meum, mors, michi redde Ioseph!
<petr_riga. aur. gen. 1227>	Interitus tuus est meus exitus, illa loquela
<petr_riga. aur. gen. 1228>	Nostra querela; meum, mors, michi redde Ioseph!
<petr_riga. aur. gen. 1229>	Ille cruor roseus furor est meus, illa rapina
<petr_riga. aur. gen. 1230>	Nostra ruina; meum, mors, michi redde Ioseph!
<petr_riga. aur. gen. 1231>	Languit, aruit, occidit illa lucerna coruscans,
<petr_riga. aur. gen. 1232>	Ille suauis odor, illa tenella caro.

<petr_riga. aur. gen. tit.>	allegoria
<petr_riga. aur. gen. 1233>	Sol pater est eius, undenaque sidera fratres,
<petr_riga. aur. gen. 1234>	Submisere caput ille uel illa Ioseph.
<petr_riga. aur. gen. 1235>	Luna notat matrem licet illam mors rapuisset,
<petr_riga. aur. gen. 1236>	Nam fuit Egyptus deinde subacta Ioseph.
<petr_riga. aur. gen. 1237>	Quod puer accusat fratres de crimine, Ruben
<petr_riga. aur. gen. 1238>	Accipe, non omnes, cui Bala mixta fuit;
<petr_riga. aur. gen. 1239>	Regula scripture docet ut pro pluribus unum
<petr_riga. aur. gen. 1240>	Ponas, gramatice si documenta legas.
<petr_riga. aur. gen. 1241>	Cura paterna Ioseph talari ueste decorat,
<petr_riga. aur. gen. 1242>	Que polimita fuit, oscula dando pedi:
<petr_riga. aur. gen. 1243>	Patre iubente Deo tunica se carnis obumbrat
<petr_riga. aur. gen. 1244>	Christus, quem pariens protulit Alma Parens.
<petr_riga. aur. gen. 1245>	Vestis erat uariata Ioseph: sic et caro Christi
<petr_riga. aur. gen. 1246>	Labe carens, uario plena decore fuit.
<petr_riga. aur. gen. 1247>	Iudas uendidit hunc, et ludas uendidit istum,
<petr_riga. aur. gen. 1248>	Bis denis nummis iste, ter ille decem:
<petr_riga. aur. gen. 1249>	Quod Dominus numero maiore, minore moneta
<petr_riga. aur. gen. 1250>	Venditus est seruus, res fuit equa satis.
<petr_riga. aur. gen. 1251>	Per tunicam pueri quam sanguis inebriat hedi
<petr_riga. aur. gen. 1252>	Christi signatur in truce tincta caro.
<petr_riga. aur. gen. 1253>	Vestis sola Ioseph fuit hedi tincta cruore;
<petr_riga. aur. gen. 1254>	Non est lesa tamen uita dolore necis:
<petr_riga. aur. gen. 1255>	Sic Christi patitur nostros caro lesa dolores,
<petr_riga. aur. gen. 1256>	Cum nullus maneat in Deitate dolor.

<petr_riga. aur. gen. tit.>	de tribus filiis Iude et de Thamar
<petr_riga. aur. gen. 1257>	Tres genuit Iudas, Her, Onan, Selamque; Thamarque
<petr_riga. aur. gen. 1258>	Accipit Her sed obit, nempe malignus erat.
<petr_riga. aur. gen. 1259>	Inde Thamar sociatur Onan, qui semina fundens
<petr_riga. aur. gen. 1260>In terram periit, hunc feriente Deo.
<petr_riga. aur. gen. 1261>	O fex, O scelerum scelus! Illum qui maculatur
<petr_riga. aur. gen. 1262>	Hac lue, non hominis sed ferit ira Dei.
<petr_riga. aur. gen. 1263>	Vltio celestis grauis et uelox et aperta
<petr_riga. aur. gen. 1264>	Percutit hos omnes quos agit ista lues.

<petr_riga. aur. gen. tit.>	de coitu lude cum Thamar
<petr_riga. aur. gen. 1265>	Iudas predictus genuit Zaramque Pharesque
<petr_riga. aur. gen. 1266>	De Thamar, effectus hac ratione pater.
<petr_riga. aur. gen. 1267>	It ludas tondere greges, cum quo simul eius
<petr_riga. aur. gen. 1268>	Pastor Hyras gradiens carpere cepit iter.
<petr_riga. aur. gen. 1269>	Rem Thamar agnouit, mutata ueste resedit
<petr_riga. aur. gen. 1270>In biuio, niuee uestis honore placens.
<petr_riga. aur. gen. 1271>	Esse putans scortum, causarum nescius, hedum
<petr_riga. aur. gen. 1272>	Pro coitu Iudas se dare spondet ei;
<petr_riga. aur. gen. 1273>	Anulus, armilla, baculus, tria dantur eidem
<petr_riga. aur. gen. 1274>	Donec promissum compleat ille suum.
<petr_riga. aur. gen. 1275>		Concipit illa duos solo coitu; redit, edem
<petr_riga. aur. gen. 1276>	Ingreditur, corpus ueste priore tegens.
<petr_riga. aur. gen. 1277>	Hedum iam ludas per Hyram transmiserat; ille
<petr_riga. aur. gen. 1278>	Non inuenit eam; cesserat illa loco.
<petr_riga. aur. gen. 1279>	Intumuit uenter Thamar; illud uulnerat aures
<petr_riga. aur. gen. 1280>		Iude, precipit hanc ignibus ergo dari.
<petr_riga. aur. gen. 1281>	Anulus, armilla, baculus monstrata repellunt
<petr_riga. aur. gen. 1282>	Penam; se Iudas indicat esse reum,
<petr_riga. aur. gen. 1283>	Namque Selam puerum, qui iam fuerat uir et illam
<petr_riga. aur. gen. 1284>	Ducere debuerat, non dedit ille Thamar.
<petr_riga. aur. gen. 1285>		Illa duos igitur parit; obstetrix ligat uni
<petr_riga. aur. gen. 1286>	Filum coccineum qui parat ante manum;
<petr_riga. aur. gen. 1287>	Sed retrahente manum puero, puer exilit alter;
<petr_riga. aur. gen. 1288>	Dicitur hic Zares, dicitur ille Phares.

<petr_riga. aur. gen. tit.>	allegoria
<petr_riga. aur. gen. 1289>	It Iudas tonsurus oues cum nos uitiorum
<petr_riga. aur. gen. 1290>	Exonerans maculis uenit ad ima Deus.
<petr_riga. aur. gen. 1291>	Cum Iuda pergebat Hyras, qui uisio fratris
<petr_riga. aur. gen. 1292>	Dicitur; indicat hoc nominis eius honor.
<petr_riga. aur. gen. 1293>	Qui fratrem Dominumque suum, Baptista Iohannes,
<petr_riga. aur. gen. 1294>	Vidit et agnouit, exprimitur per Hyram.
<petr_riga. aur. gen. 1295>	Designat Thamar ecclesiam de gentibus ortam
<petr_riga. aur. gen. 1296>	Que quasi mecha fuit idola uana colens.
<petr_riga. aur. gen. 1297>	Hedum missus Hyras fert dum Baptista beatus
<petr_riga. aur. gen. 1298>	Arguit iniustum uipereumque genus;
<petr_riga. aur. gen. 1299>	Est ueluti fetens hedus reprehensio culpe
<petr_riga. aur. gen. 1300>	Dum Baptista ferit uoce minante reos;
<petr_riga. aur. gen. 1301>	Sed non apparet rea, nam confessio culpe
<petr_riga. aur. gen. 1302>	Que fecundat eam non sinit esse ream.
<petr_riga. aur. gen. 1303>	Dicitur et nomen Iude confessio, namque
<petr_riga. aur. gen. 1304>	Fructus in ecclesia nascitur inde bonus.
<petr_riga. aur. gen. 1305>	Ne ueluti mecham Thamar ultio puniat, illi
<petr_riga. aur. gen. 1306>	Anulus, armilla, uirga fuere salus.
<petr_riga. aur. gen. 1307>	Anulus est fidei species, armilla coruscans
<petr_riga. aur. gen. 1308>	Virtutum nitor est, uirga figura crucis;
<petr_riga. aur. gen. 1309>	Nam fidei meritis morumque nitore bonorum
<petr_riga. aur. gen. 1310>	Et uirtute crucis a nece liber eris.
<petr_riga. aur. gen. 1311>	Filo coccineo cuius manus hesit Hebreos
<petr_riga. aur. gen. 1312>	Signat pollutos sanguine, Christe, tuo;
<petr_riga. aur. gen. 1313>	Gentiles frater alius signare uidetur;
<petr_riga. aur. gen. 1314>	Ecclesie matris nutrit utrosque sinus.

<petr_riga. aur. gen. tit.>	de Ioseph et Putiphar
<petr_riga. aur. gen. 1315>	Ad puerum me uerto Ioseph; suus institor illum
<petr_riga. aur. gen. 1316>	Vendit in Egypto, Putiphar emit eum.
<petr_riga. aur. gen. 1317>	Sulphureo uitio qui dicitur esse notatus,
<petr_riga. aur. gen. 1318>	Putiphar iste fuit raptus amore Ioseph.
<petr_riga. aur. gen. 1319>	Nam quorum mentes non predatur gena cuius
<petr_riga. aur. gen. 1320>	In specie certant lilia mixta rosis?
<petr_riga. aur. gen. 1321>	Non tamen est passus Deus hunc marcescere florem
<petr_riga. aur. gen. 1322>	Et torris medio in igne liber fuit.
<petr_riga. aur. gen. 1323>	Venditio fit bina Ioseph, licet una sit eius
<petr_riga. aur. gen. 1324>	Qui se pro nobis in cruce sponte dedit.
<petr_riga. aur. gen. 1325>	E domine manibus euasit, ueste relicta,
<petr_riga. aur. gen. 1326>	Purus et illesus et sine labe puer:
<petr_riga. aur. gen. 1327>	Impia sic Christum perdit synagoga tenetque
<petr_riga. aur. gen. 1328>	In manibus quod eam littera sola docet.
<petr_riga. aur. gen. 1329>	Ecce Ioseph nostrum Iudea tenere recusat,
<petr_riga. aur. gen. 1330>	Et clamidem retinens credere tardat ei.
<petr_riga. aur. gen. 1331>	Accusat matrona Ioseph, Christum synagoga;
<petr_riga. aur. gen. 1332>	Ludibrio, uinclis ille uel ille datur.
<petr_riga. aur. gen. 1333>	Sic operante Deo iuuenis descendit ad ima
<petr_riga. aur. gen. 1334>	Carceris; ascendit Christus ad alta crucis.
<petr_riga. aur. gen. 1335>	Ille duos habuit socios in carcere: fixos
<petr_riga. aur. gen. 1336>	In cruce latrones separat iste duos.
<petr_riga. aur. gen. 1337>	Disponente Ioseph, proprium pincerna recepit
<petr_riga. aur. gen. 1338>	Officium; positus in cruce pistor obit:
<petr_riga. aur. gen. 1339>	Latro bonus ueniam Christo miserante meretur;
<petr_riga. aur. gen. 1340>	Penam promeruit in cruce latro malus.
<petr_riga. aur. gen. 1341>	Coram rege Ioseph rediens a carcere soluit
<petr_riga. aur. gen. 1342>	Sompnia; rex multo ditat honore uirum:
<petr_riga. aur. gen. 1343>	Discipulis Iesus apparet de morte resurgens,
<petr_riga. aur. gen. 1344>	Que quasi credebant sompnia uerba docet;
<petr_riga. aur. gen. 1345>	Huic collata fuit celi terreque potestas
<petr_riga. aur. gen. 1346>	A Patre cum Christus cum Patre queque regat.
<petr_riga. aur. gen. 1347>	Disponente Ioseph, Egyptus pane redundat,
<petr_riga. aur. gen. 1348>	Pauperiem uitans naufragiumque famis;
<petr_riga. aur. gen. 1349>	Inde Ioseph nomen est saluatoris adeptus,
<petr_riga. aur. gen. 1350>	Illum qui saluat omnia iure notans.
<petr_riga. aur. gen. 1351>	Post fratres eius uictus uel panis egestas
<petr_riga. aur. gen. 1352>	Traxit in Egyptum cum seniore Iacob.
<petr_riga. aur. gen. 1353>	Congaudet Pharao, terram pastoribus aptam
<petr_riga. aur. gen. 1354>	Gessen tradit ei rex, inibique manent.
<petr_riga. aur. gen. 1355>	Patre iubente Ioseph ut eum deferret humandum
<petr_riga. aur. gen. 1356>	Cum patribus, iurat per femur ille patris.
<petr_riga. aur. gen. 1357>	Mystica res extat huius iuratio membri;
<petr_riga. aur. gen. 1358>	Qui coitum celebrant, hinc generare solent:
<petr_riga. aur. gen. 1359>	Christus ab his oritur patribus per Virginis aluum;
<petr_riga. aur. gen. 1360>	Se iurasse per hunc indicat ergo Ioseph.

<petr_riga. aur. gen. tit. vi>	geneseos liber sextus
<petr_riga. aur. gen. tit.>	de benedictionibus Iacob
<petr_riga. aur. gen. 1361>	Dum pater egrotat et mortis nuntius instat
<petr_riga. aur. gen. 1362>	Morbus, cum natis affuit ecce Ioseph.
<petr_riga. aur. gen. 1363>	Ille manus mutat, caput Effrem dextra,
<petr_riga. aur. gen. 1364>	Manasses Leua manus tangit, sic benedixit eis.
<petr_riga. aur. gen. 1365>	Extitit umbra crucis manuum mutatio, per quam
<petr_riga. aur. gen. 1366>	Ecclesie cedit iam synagoga minor.
<petr_riga. aur. gen. 1367>	Post dedit ille Ioseph partem quam ceperat arcu;
<petr_riga. aur. gen. 1368>	Quando sit hoc factum littera nulla docet.
<petr_riga. aur. gen. 1369>	Ante Iacob proles astat duodena; futuros
<petr_riga. aur. gen. 1370>	Euentus pueris indicat ille suis;
<petr_riga. aur. gen. 1371>	Et quia maiorem Ruben cognouerat ortu,
<petr_riga. aur. gen. 1372>	Auribus istius intulit ista prius.

<petr_riga. aur. gen. tit.>	de benedictione primogeniti Ruben
<petr_riga. aur. gen. 1373>	"Tu primogenitus, uirtus mea, tuque doloris
<petr_riga. aur. gen. 1374>	Principium, donis imperioque prior;
<petr_riga. aur. gen. 1375>	Sicut aque liquor es effusus, crescere nunquam
<petr_riga. aur. gen. 1376>	Possis, lesisti nempe cubile patris."
<petr_riga. aur. gen. 1377>	In primogenito cognoscimus Israel isto,
<petr_riga. aur. gen. 1378>	Qui populus Domini dicitur esse prior;
<petr_riga. aur. gen. 1379>	Dicitur esse Dei uirtus, nam uiribus eius
<petr_riga. aur. gen. 1380>	Vicit et attriuit plurima bella Deus;
<petr_riga. aur. gen. 1381>	Dicitur esse prior donis, nam primitus istum
<petr_riga. aur. gen. 1382>	In populum fluxit gratia larga Dei:
<petr_riga. aur. gen. 1383>	Huic populo patuit mare, mana pluit, dedit undam
<petr_riga. aur. gen. 1384>	Petra, columpna uiam, sol redeundo moram.
<petr_riga. aur. gen. 1385>	Est tamen iste Deo factus quasi causa doloris
<petr_riga. aur. gen. 1386>	Dum cruce punit eum quem negat esse Deum;
<petr_riga. aur. gen. 1387>	Patris deturpat lectum, sponsam Crucifixi
<petr_riga. aur. gen. 1388>	Probris, tormentis, morte grauare studens;
<petr_riga. aur. gen. 1389>	Sed minui meruit plebs, ex quo Titus Hebreos
<petr_riga. aur. gen. 1390>	Depellens, ursi more uorauit eos.

<petr_riga. aur. gen. tit.>	de Simeone et Leui
<petr_riga. aur. gen. 1391>	Iacob rupta dolens in Sichem federa pacis,
<petr_riga. aur. gen. 1392>	Percutit his uerbis cum Simeone Leui:
<petr_riga. aur. gen. 1393>	"Pessima uasa Leui Simeonque; furore coacti
<petr_riga. aur. gen. 1394>	Murum foderunt ense necando uirum;
<petr_riga. aur. gen. 1395>	Horum consilium non accedat michi, quorum
<petr_riga. aur. gen. 1396>	Extitit indignans ira furorque tenax;
<petr_riga. aur. gen. 1397>	In Iacob fiat horum dispersio fratrum,
<petr_riga. aur. gen. 1398>	Nec stabilis maneat ille uel ille loco."
<petr_riga. aur. gen. 1399>	Stirps Iude stirpem Simeonis continet; extat
<petr_riga. aur. gen. 1400>	Ex diuersorum stirpe propago Leui;
<petr_riga. aur. gen. 1401>	Quosdam Iudeos stirps denotat ista, leuitas
<petr_riga. aur. gen. 1402>	Precipue signans presbyterosque notans.
<petr_riga. aur. gen. 1403>	Iudeos sparsos fratrum dispersio signat,
<petr_riga. aur. gen. 1404>	Quos modo per mundum deuius error agit;
<petr_riga. aur. gen. 1405>	Occidere uirum dum dampnant in cruce Christum,
<petr_riga. aur. gen. 1406>	Murum foderunt huic fodiendo latus.

<petr_riga. aur. gen. tit.>	de Iuda
<petr_riga. aur. gen. 1407>	Iudam laudauit quasi fratrum turba suorum;
<petr_riga. aur. gen. 1408>	Hostica sunt eius colla subacta manu;
<petr_riga. aur. gen. 1409>	Nam licet ista tribus coleret legem, sacra, templum,
<petr_riga. aur. gen. 1410>	Non tamen in bellis infima laude fuit.
<petr_riga. aur. gen. 1411>	Qui traxere genus ex isto sanguine clarum
<petr_riga. aur. gen. 1412>	Reges; est flexo plebs uenerata genu;
<petr_riga. aur. gen. 1413>	Et quia perdomuit fera prelia more leonum,
<petr_riga. aur. gen. 1414>	Seu leo siue lea dicitur ista tribus.
<petr_riga. aur. gen. 1415>	Vt predam raperet, audax ascendit in hostem
<petr_riga. aur. gen. 1416>	Depopulans populos, singula marte domans;
<petr_riga. aur. gen. 1417>	Vt leo post predam recubans in pace quieuit,
<petr_riga. aur. gen. 1418>	Et pacem meruit iussa tenendo Dei.
<petr_riga. aur. gen. 1419>	Nec sceptrum periit de lude sanguine donec
<petr_riga. aur. gen. 1420>	In mundum missus a Patre Christus adest;
<petr_riga. aur. gen. 1421>	Et licet Herodes rex hinc non traxerit ortum,
<petr_riga. aur. gen. 1422>	Ex hac stirpe tamen nupserat uxor ei;
<petr_riga. aur. gen. 1423>	Inde potest dici quod pullo nupsit asella,
<petr_riga. aur. gen. 1424>	Cum quo coniugii uite ligata fuit.
<petr_riga. aur. gen. 1425>	Et quia tunc uino populus fuit iste redundans,
<petr_riga. aur. gen. 1426>	Dicitur ut uestes abluat instar aque.
<petr_riga. aur. gen. 1427>	Sed fugio sensum quem simplex littera monstrat;
<petr_riga. aur. gen. 1428>	Que latitant intus, mystica uerba sequor.
<petr_riga. aur. gen. 1429>	Iudas designat Christum, quem laudat in altis
<petr_riga. aur. gen. 1430>	Angelus, in terris pronus adorat homo;
<petr_riga. aur. gen. 1431>	Colla superborum premit eius dextera; soli
<petr_riga. aur. gen. 1432>	Seruitium prebent cuncta creata suum.
<petr_riga. aur. gen. 1433>	Bina luce solet catulus dormire leonis,
<petr_riga. aur. gen. 1434>	Postque duos surgit euigilatque dies:
<petr_riga. aur. gen. 1435>	Sic et tertia lux de sompno suscitat illum
<petr_riga. aur. gen. 1436>	Qui stirpis Iude dicitur esse leo.
<petr_riga. aur. gen. 1437>	Ad uitem pullum cum matre ligauit asella
<petr_riga. aur. gen. 1438>	Cum populum Christus iunxit utrumque sibi.
<petr_riga. aur. gen. 1439>	Est uitis Christus, gens pullus, Hebreus asella;
<petr_riga. aur. gen. 1440>	Ex his, ex illis colligit ipse suos.
<petr_riga. aur. gen. 1441>	Hic uino clamidem lauit cum sanguine fuso
<petr_riga. aur. gen. 1442>	In cruce tincta fuit illa beata caro.
<petr_riga. aur. gen. 1443>	Eius sunt oculi qui sensu mystica cernunt;
<petr_riga. aur. gen. 1444>	Dentes, qui frangunt fortia dieta patrum.

<petr_riga. aur. gen. tit.>	de benedictione Zabulon
<petr_riga. aur. gen. 1445>	"In pelagi Zabulon habitabit litore, naues
<petr_riga. aur. gen. 1446>	Quo residere solent in statione sua."
<petr_riga. aur. gen. 1447>	Ista tribus iuxta Galilee litora mansit,
<petr_riga. aur. gen. 1448>	Vt tua perspicue scripta, Mathee, sonant:
<petr_riga. aur. gen. 1449>	Iacobus, Andreas, Petrus, ex hac stirpe creati,
<petr_riga. aur. gen. 1450>	Illas in partes uerba tulere Dei.

<petr_riga. aur. gen. tit.>	de benedictione Ysachar
<petr_riga. aur. gen. 1451>	"Est asinus fortis Ysachar recubans prope fines,
<petr_riga. aur. gen. 1452>	Quod bona sit requies, optima terra, uidens;
<petr_riga. aur. gen. 1453>	Supponens humeros ut pondera portet, in illis
<petr_riga. aur. gen. 1454>	Seruitium prebet dando tributa suum."
<petr_riga. aur. gen. 1455>	Hic inter fines Effrem finesque Manasse
<petr_riga. aur. gen. 1456>	Accubuit, medius inter utrosque manens:
<petr_riga. aur. gen. 1457>	Doctoresque notat, qui fortia facta gerentes,
<petr_riga. aur. gen. 1458>	Ad ueram requiem lumina fixa tenent;
<petr_riga. aur. gen. 1459>	Quis uite finis, quis mundi terminus extat,
<petr_riga. aur. gen. 1460>	Commemorant et in his mente cubare student;
<petr_riga. aur. gen. 1461>	Qui quasi dicuntur merito seruire tributis,
<petr_riga. aur. gen. 1462>	Doctis et brutis dum sacra uerba serunt.

<petr_riga. aur. gen. tit.>	de Dan
<petr_riga. aur. gen. 1463>	"Dan iudex, coluber in largo calle, cerastes
<petr_riga. aur. gen. 1464>	In stricto factus, fiet iniquus equo;
<petr_riga. aur. gen. 1465>	Vngula morsa per hunc titubabit equina retrorsum
<petr_riga. aur. gen. 1466>	Vt cadat ascensor deficiensque cadat.
<petr_riga. aur. gen. 1467>	Qui uerus Dominus cognosceris esse, salutem
<petr_riga. aur. gen. 1468>	Expectabo tuam; tu michi uera salus."
<petr_riga. aur. gen. 1469>	Dan iudex ideo quia Samson prodiit inde,
<petr_riga. aur. gen. 1470>	Qui leges populo iudiciumque dabat.
<petr_riga. aur. gen. 1471>	Ex hoc ascendens antichristus trahet ortum,
<petr_riga. aur. gen. 1472>	Vt scriptura sequens inde loquendo refert;
<petr_riga. aur. gen. 1473>	Hic erit ut coluber mordens uelutique cerastes
<petr_riga. aur. gen. 1474>	Illis qui rectis gressibus ire uolent.
<petr_riga. aur. gen. 1475>	Est equus hic mundus, est sessor quisque superbus;
<petr_riga. aur. gen. 1476>	Est mundi finis ungula, finis equi.
<petr_riga. aur. gen. 1477>	Ille quidem ueniens in mundi fine uorabit
<petr_riga. aur. gen. 1478>	Quos poterit, mordens deiciensque retro;
<petr_riga. aur. gen. 1479>	Sed quos elegit pietas diuina salutem
<petr_riga. aur. gen. 1480>	Inueniunt, et eis fit sine fine salus.

<petr_riga. aur. gen. tit.>	de benedictione Gad
<petr_riga. aur. gen. 1481>	"Bella Gad accinctus hunc precedendo mouebit,
<petr_riga. aur. gen. 1482>	Fortiter accinctus stabit et ipse retro."
<petr_riga. aur. gen. 1483>	Gad preit accinctus populum dum prelia gestat,
<petr_riga. aur. gen. 1484>	Plebsque sequens iuuat hunc hostica tela domans.
<petr_riga. aur. gen. 1485>	Discipulos notat hic ad Christi bella paratos,
<petr_riga. aur. gen. 1486>	Quos preit et sequitur gratia larga Dei.

<petr_riga. aur. gen. tit.>	de benedictione Aser
<petr_riga. aur. gen. 1487>	"Pinguis Aser panis, pinguedine panis abundet;
<petr_riga. aur. gen. 1488>	Eius delicias regibus ille ferat."
<petr_riga. aur. gen. 1489>	Si tantum simplex queratur littera, panem
<petr_riga. aur. gen. 1490>	Et terre fructus ille notare potest;
<petr_riga. aur. gen. 1491>	Si sensum queras alium, sacra fercula uerbi
<petr_riga. aur. gen. 1492>	Et morum fructus exprimit ille bonos;
<petr_riga. aur. gen. 1493>	Vel Sacer altaris Cibus illo pane notatur,
<petr_riga. aur. gen. 1494>	Qui reges, populos, ecclesiamque cibat;
<petr_riga. aur. gen. 1495>	Nectar, aroma, fauos, thus, myrram, balsama, cunctas
<petr_riga. aur. gen. 1496>	Regum delicias continet ille Cibus.

<petr_riga. aur. gen. tit.>	de benedictione Neptalim
<petr_riga. aur. gen. 1497>	Neptalim emissus dicatur ceruus, ad omnem
<petr_riga. aur. gen. 1498>	Cursum succinctus, uerba decoris habens.
<petr_riga. aur. gen. 1499>	A Domino missos celeres deferre per orbem
<petr_riga. aur. gen. 1500>	Splendida uerba Dei denotat ille uiros.

<petr_riga. aur. gen. tit.>	de benedictione Ioseph
<petr_riga. aur. gen. 1501>	Hinc quod in Egypto numero creuit uel honore,
<petr_riga. aur. gen. 1502>	Filius accrescens dicitur esse Ioseph.
<petr_riga. aur. gen. 1503>	Adde quod his tribubus duodenis prefuit Effrem,
<petr_riga. aur. gen. 1504>	Iure duas tantum rege regente Dauid.
<petr_riga. aur. gen. 1505>	Gratus erat facie, quem cum natura decoris
<petr_riga. aur. gen. 1506>	Munere ditasset, pene remansit inops.
<petr_riga. aur. gen. 1507>	Muros ascendens oculos pascebat in illum
<petr_riga. aur. gen. 1508>	Femina queque stupens, ora decora notans.
<petr_riga. aur. gen. 1509>	Eius pro facie fuit illicita face capta
<petr_riga. aur. gen. 1510>	Mens Putiphar, sed in hunc fece libido caret.
<petr_riga. aur. gen. 1511>	Vis ueneris resecata fuit, non membra; doceris
<petr_riga. aur. gen. 1512>	Inde quod illecebram, non tua membra, seces.
<petr_riga. aur. gen. 1513>	Vxori Putiphar uulnus puer iste creauit,
<petr_riga. aur. gen. 1514>	Quem facit hec claudi carcere, uincla pati.
<petr_riga. aur. gen. 1515>	Vox patris inde fuit quasi sic presaga: "Vorauit
<petr_riga. aur. gen. 1516>	Absorbendo meum bestia seua Ioseph."
<petr_riga. aur. gen. 1517>	Sed quem non ueneris ignita catena ligauit
<petr_riga. aur. gen. 1518>	Ferrea non poterant uincla tenere diu.
<petr_riga. aur. gen. 1519>	Inuidere Ioseph gladio iaculoque potentes
<petr_riga. aur. gen. 1520>	Inde quod ignoto tantus inesset honor;
<petr_riga. aur. gen. 1521>	Sed reprimebat eos uirtus et dextra potentis,
<petr_riga. aur. gen. 1522>	Nec poterant illi quique nocere mali.
<petr_riga. aur. gen. 1523>	Brachia respirant, soluuntur uincla lacertis.
<petr_riga. aur. gen. 1524>	Efficit hunc uersum dimidiumque Dauid:
<petr_riga. aur. gen. 1525>	Misit rex et soluit eum, princeps populorum,
<petr_riga. aur. gen. 1526>	Et dimisit eum constituitque ducem.
<petr_riga. aur. gen. 1527>	Quod legis ista manum Iacob fecisse potentis,
<petr_riga. aur. gen. 1528>	Non hec pro meritis illius acta uide;
<petr_riga. aur. gen. 1529>	Sed Christus, qui cuncta potest, signatur in illo
<petr_riga. aur. gen. 1530>	Ex cuius uenit sanguine factus homo.
<petr_riga. aur. gen. 1531>	Exiit hinc Christus, lapis utraque qui facit unum,
<petr_riga. aur. gen. 1532>	Pastor qui mundum pascit eumque regit.
<petr_riga. aur. gen. 1533>	Nec hec conueniunt Christo que cuncta sequuntur,
<petr_riga. aur. gen. 1534>	Sed uox ad solum pertinet ista Ioseph:
<petr_riga. aur. gen. 1535>	"Nate, mei patris Deus adiutor tibi fiet,
<petr_riga. aur. gen. 1536>	Omnipotensque tibi munera multa dabit;
<petr_riga. aur. gen. 1537>	Te benedicat in his, quo larga fluet tibi rerum
<petr_riga. aur. gen. 1538>	Copia, quas celum, quas uel abyssus habet,
<petr_riga. aur. gen. 1539>	Aut quas diuitias stillando plena ministrant
<petr_riga. aur. gen. 1540>	Vbera, uel quales uulua creare solet."
<petr_riga. aur. gen. 1541>	Non te sollicitet quod abyssum nomino; celi
<petr_riga. aur. gen. 1542>	Respectu terre nomen abyssus emit.
<petr_riga. aur. gen. 1543>	Simpliciter celum pluuiam, tellus sata terre,
<petr_riga. aur. gen. 1544>	Vbera lac, natos uulua notare potest.
<petr_riga. aur. gen. 1545>	Si typici sensus queras archana, notantur
<petr_riga. aur. gen. 1546>	Vberibus geminis lex noua lexque uetus;
<petr_riga. aur. gen. 1547>	Lex uetus austerum, lac nobis dulce ministrat
<petr_riga. aur. gen. 1548>	Lex noua, cor nostrum potus uterque fouet.
<petr_riga. aur. gen. 1549>	Vulua sacrum fontem notat in quo gratia Christi
<petr_riga. aur. gen. 1550>	Parturit infantes uiuificatque nouos.
<petr_riga. aur. gen. 1551>	"Queque tui patris benedictio noce tuorum
<petr_riga. aur. gen. 1552>	Est firmata patrum sufficiatque tibi,
<petr_riga. aur. gen. 1553>	Donec monstretur Christi presentia, colles
<petr_riga. aur. gen. 1554>	Optant perpetui cuius amore frui."
<petr_riga. aur. gen. 1555>	Colles eterni sunt qui terrestria spernunt
<petr_riga. aur. gen. 1556>	Vt sint perpetui, qui cor ad alta leuant.
<petr_riga. aur. gen. 1557>	Rachelis quia sit primus puer aut quia iustus,
<petr_riga. aur. gen. 1558>	Hinc Nazarenum dicimus esse Ioseph.

<petr_riga. aur. gen. tit.>	de benedictione Beniamin
<petr_riga. aur. gen. 1559>	"Beniamin ante lupus rapiens predam sibi mane
<petr_riga. aur. gen. 1560>	Diripiet, sero diuidet inde cibos."
<petr_riga. aur. gen. 1561>	Ierusalem tribus hec habitans coluit sacra; carnes
<petr_riga. aur. gen. 1562>	Mane uorando lupus dicitur esse rapax;
<petr_riga. aur. gen. 1563>	Sed pelles pecudum quia uespere diuidit, agnus
<petr_riga. aur. gen. 1564>	Incipiens fieri desinit esse lupus.
<petr_riga. aur. gen. 1565>	Ad typicum sensum uenio: Saulum notat ille,
<petr_riga. aur. gen. 1566>	Ex eius natum quem legis esse tribu;
<petr_riga. aur. gen. 1567>	Iste prius predam rapuit sibi more lupino
<petr_riga. aur. gen. 1568>	Dum furit in sanctos persequiturque pios;
<petr_riga. aur. gen. 1569>	Post factus Paulus, iam non lupus, induit agnum,
<petr_riga. aur. gen. 1570>	Diuidit in populum dum sacra uerba Dei.

<petr_riga. aur. gen. tit.>	de morte et sepultura Iacob
<petr_riga. aur. gen. 1571>	His dictis morti persoluit debita postquam
<petr_riga. aur. gen. 1572>	Adiurasse Ioseph dicitur ille prius.
<petr_riga. aur. gen. 1573>	Admonet ergo Ioseph medicos ut aromata sumant,
<petr_riga. aur. gen. 1574>	Condirique suum precipit inde patrem.
<petr_riga. aur. gen. 1575>	Hunc multo plangit Egyptus tempore; poscit
<petr_riga. aur. gen. 1576>	Vt patrem tumulet a Pharaone Ioseph,
<petr_riga. aur. gen. 1577>	Qui multo cinctus comitatu transit in Ebron;
<petr_riga. aur. gen. 1578>	In tumulo duplici condiit ergo patrem.
<petr_riga. aur. gen. 1579>	Hic Abraham dormit et Sara reconditur, Isaac
<petr_riga. aur. gen. 1580>	Et Rebecca iacet, Lia Iacobque simul.
<petr_riga. aur. gen. 1581>	Inde Ioseph rediit, fit pax cum fratribus; omnis
<petr_riga. aur. gen. 1582>	Supplicat huic frater, ille remittit eis.