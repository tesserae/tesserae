<petr_riga. aur. dan. tit.>	Daniel
<petr_riga. aur. dan. 1>	Postquam subiectos sibi rex Babylonis Hebreos
<petr_riga. aur. dan. 2>	Vicit et afflixit ense, dolore, fame,
<petr_riga. aur. dan. 3>	Insignes pueros forma sensuque peritos
<petr_riga. aur. dan. 4>	Cum reliquis fecit in Babylona trahi,
<petr_riga. aur. dan. 5>	Quos eunuchorum prelato tradit ut illos
<petr_riga. aur. dan. 6>	Doctrinis foueat eloquiique fauis,
<petr_riga. aur. dan. 7>	Vt pascant illos regalis fercula mense
<petr_riga. aur. dan. 8>	Et rex inspiciens lumina pascat ibi.
<petr_riga. aur. dan. 9>	Sed Daniel, Azarias, Misael, Ananias,
<petr_riga. aur. dan. 10>	Effulsere magis quatuor inter eos;
<petr_riga. aur. dan. 11>	Prefuit his Malasar, regales exhibit escas
<petr_riga. aur. dan. 12>	Vt nitidos illos redderet esca nitens.
<petr_riga. aur. dan. 13>	Inquit ei Daniel: "Tempta bis quinque diebus,
<petr_riga. aur. dan. 14>	Obsecro, nos tantum dando legumen, aquam;
<petr_riga. aur. dan. 15>	Post, uultus nostros et eos quos regia pascit
<petr_riga. aur. dan. 16>	Esca nota; post hec quod placet, illud age."
<petr_riga. aur. dan. 17>	Annuit ille preci prebendo leguminis escam,
<petr_riga. aur. dan. 18>	Regalem tollens ad sua uota cibum;
<petr_riga. aur. dan. 19>	Inque breui tantum pueri nituere quod omnes
<petr_riga. aur. dan. 20>	Excedat sensus mentis et oris honor.
<petr_riga. aur. dan. 21>	Isti post annos tres coram rege statuti
<petr_riga. aur. dan. 22>	Plenius exponunt omne quod ille petit;
<petr_riga. aur. dan. 23>	Doctrine decuplum princeps inueni3t in illis
<petr_riga. aur. dan. 24>	Pre cunctis aliis qui sua regna colunt.
<petr_riga. aur. dan. 25>	Visio nulla grauis sensum latuit Danielis;
<petr_riga. aur. dan. 26>	Sompnia que latitant huic patuere uiro.
<petr_riga. aur. dan. 27>	Hic in Chaldea uiuens castissimus usque
<petr_riga. aur. dan. 28>	Ad Darii tempus clarus honore fuit.
<petr_riga. aur. dan. 29>	Isti uisa decem patuerunt, que sine falsi
<petr_riga. aur. dan. 30>	Fermento noster uult aperire stilus.

<petr_riga. aur. dan. tit.>	prima uisio Danielis
<petr_riga. aur. dan. 31>	Anno qui fuerat a regni fine secundus
<petr_riga. aur. dan. 32>	Sompnia rex uidit nec memor inde fuit.
<petr_riga. aur. dan. 33>	Querit ab ariolis quid uiderit ille, sed omnis
<petr_riga. aur. dan. 34>	Ariolus regis soluere uisa nequit;
<petr_riga. aur. dan. 35>	Iram concepit rex; ut pereant Babylonis
<petr_riga. aur. dan. 36>	Omnes prudentes corde furente iubet.
<petr_riga. aur. dan. 37>	Queritur ut pereat Daniel, sed postulat ille
<petr_riga. aur. dan. 38>	Vnius spatium noctis ad istud opus,
<petr_riga. aur. dan. 39>	Cumque suis sociis pulsat prece sidera; stillans
<petr_riga. aur. dan. 40>	Gratia celestis uisa reuelat ei.
<petr_riga. aur. dan. 41>	Coram rege stetit, cui rex: "Poterisne quod opto
<petr_riga. aur. dan. 42>	Soluere?" Respondit: "Est Deus ista potens;
<petr_riga. aur. dan. 43>	Est Deus in celo reserans secreta supremo
<petr_riga. aur. dan. 44>	Tempore, monstrauit ille futura tibi.
<petr_riga. aur. dan. 45>	Pectore uoluebas quis post te regna teneret,
<petr_riga. aur. dan. 46>	Ostenditque tibi regna futura Deus.
<petr_riga. aur. dan. 47>	Coram te statuam grandem terrore uidebas
<petr_riga. aur. dan. 48>	Horrificam, cuius ista figura fuit:
<petr_riga. aur. dan. 49>	Est aurum caput et collum; sunt brachia, pectus
<petr_riga. aur. dan. 50>	Argentum; sunt es uenter utrumque femur;
<petr_riga. aur. dan. 51>	Sunt tibie ferrum; quedam pars ferrea durat
<petr_riga. aur. dan. 52>	In pedibus, quedam fictilis equa luto.
<petr_riga. aur. dan. 53>	Scinditur absque manu de monte lapis, feriendo
<petr_riga. aur. dan. 54>	Comminuit statuam, tota fit illa cinis.
<petr_riga. aur. dan. 55>	In montem magnum creuit breuis ille lapillus,
<petr_riga. aur. dan. 56>	Cuius mole graui tota repletur humus.
<petr_riga. aur. dan. 57>	O rex, audisti que sit tua uisio; mentis
<petr_riga. aur. dan. 58>	Nunc ratione nota uisa quid ista notent.
<petr_riga. aur. dan. 59>	Est caput ex auro: nichil est preclarius auro
<petr_riga. aur. dan. 60>	Et regno cedunt omnia regna tuo.
<petr_riga. aur. dan. 61>	Post aliud regnum surget minus, et uelut auro
<petr_riga. aur. dan. 62>	Argentum cedit, sic minus illud erit."
<petr_riga. aur. dan. 63>	Regnum Persarum Medorum congruit isti;
<petr_riga. aur. dan. 64>	Brachia fregerunt hec Babylona duo.
<petr_riga. aur. dan. 65>	"Laude nitens celebri post hec ex ere sequetur
<petr_riga. aur. dan. 66>	Regnum perspicuum quod tremet omnis humus."
<petr_riga. aur. dan. 67>	Hoc est Grecorum regnum quod congruit eri,
<petr_riga. aur. dan. 68>	Nam uelut es resonat, hoc ita laude sonat
<petr_riga. aur. dan. 69>	Vel pro rhetoricis quos nutrit Grecia siue
<petr_riga. aur. dan. 70>	Propter Alexandrum, quem sua fama canit.
<petr_riga. aur. dan. 71>	"Quartum succedet regnum feriens quasi ferrum;"
<petr_riga. aur. dan. 72>	Quod de Romano rite notare potes.
<petr_riga. aur. dan. 73>	Ferrum cuncta domat, confringit, conterit: ensis
<petr_riga. aur. dan. 74>	Romanus frangit cuncta rigore suo.
<petr_riga. aur. dan. 75>	Porro pedum quedam pars ferrea, testea quedam,
<petr_riga. aur. dan. 76>	Lites ciuiles discidiumque notat;
<petr_riga. aur. dan. 77>	Sicut materies non heret ferrea teste,
<petr_riga. aur. dan. 78>	Sic herere nequit plebs inimica sibi;
<petr_riga. aur. dan. 79>	Sic partim regnum iacet et partim solidatur
<petr_riga. aur. dan. 80>	Dum plebs hinc secum dissidet, inde uiget.
<petr_riga. aur. dan. 81>	"Tunc Deus ostendet regnum celeste quod ista
<petr_riga. aur. dan. 82>	Singula comminuet, tempus in omne manens."
<petr_riga. aur. dan. 83>	Post regi Daniel ostendit quid lapis ille
<petr_riga. aur. dan. 84>	Denotet: hec Iosepho non placuere tamen.
<petr_riga. aur. dan. 85>	Ad regnum quod adhuc expectat nescia Christi
<petr_riga. aur. dan. 86>	Hoc Iudea refert, credere tarda Deo.
<petr_riga. aur. dan. 87>	Tunc rex protulit hec, Danielem pronus adorans:
<petr_riga. aur. dan. 88>	"Excepto uestro nullus in orbe Deus."
<petr_riga. aur. dan. 89>	Post regem Daniel super omne decus Babylonis
<petr_riga. aur. dan. 90>	Fit princeps, meritis et ratione potens,
<petr_riga. aur. dan. 91>	Sunt et tres pueri Daniele precante statuti
<petr_riga. aur. dan. 92>	Totius patrie rege iubente duces.

<petr_riga. aur. dan. tit.>	secunda uisio
<petr_riga. aur. dan. 93>	Latam sex cubitis statuam rex erigit auro
<petr_riga. aur. dan. 94>	Que decies senis grandis et alta fuit.
<petr_riga. aur. dan. 95>	Rex statuit statuam prope Duram flumen ut omnis
<petr_riga. aur. dan. 96>	Dux, princeps, miles, uulgus adoret eam.
<petr_riga. aur. dan. 97>	Preco clamat ut hanc omnis uir adoret in hora
<petr_riga. aur. dan. 98>	Qua dulces modulos musica signa dabunt;
<petr_riga. aur. dan. 99>	Qui spernet curuare genu mittetur in ignem,
<petr_riga. aur. dan. 100>	Fornacis flammis fiat ut ille cinis.
<petr_riga. aur. dan. 101>	Preter tres pueros statuam plebs omnis adorat.
<petr_riga. aur. dan. 102>	Accendit nimius regia corda furor;
<petr_riga. aur. dan. 103>	Fornacem iubet accendi; strepit ignis in illa
<petr_riga. aur. dan. 104>	Et solito grauior septupla flamma fuit.
<petr_riga. aur. dan. 105>	Tres in fornacis medium mittuntur, at illos
<petr_riga. aur. dan. 106>	Qui misere uiros flamma uorauit edax.

<petr_riga. aur. dan. tit.>	que sequuntur dicit Ieronimus se non legisse in Hebreo. Geometrica regula comprehensum est
<petr_riga. aur. dan. 107>	Flamma, nouem cubitis surgens deciesque quaternis,
<petr_riga. aur. dan. 108>	Quos prope fornacem sensit adesse uorat.
<petr_riga. aur. dan. 109>	Angelus ad pueros descendens excutit ignem,
<petr_riga. aur. dan. 110>	Flare facit uentum roris in igne graui.
<petr_riga. aur. dan. 111>	Tres igitur laudem cecinere Deo: "Benedictus
<petr_riga. aur. dan. 112>	Patrum nostrorum sit sine fine Deus."
<petr_riga. aur. dan. 113>	Ille sequens hymnus qui post "benedicite" currit
<petr_riga. aur. dan. 114>	In laudes Domini prodit ab ore trium.
<petr_riga. aur. dan. 115>	Rex stupet hec et ait: "Tres tantum misimus intus;
<petr_riga. aur. dan. 116>	Quartus adest quasi sit filius ille Dei."
<petr_riga. aur. dan. 117>	Tunc prodire iubet rex de fornace canentes,
<petr_riga. aur. dan. 118>	Laudantes, hilares et sine labe uiros.
<petr_riga. aur. dan. 119>	Mirantur quod in his combustio nulla capilli,
<petr_riga. aur. dan. 120>	Non uestes uste, non dolor ignis erat;
<petr_riga. aur. dan. 121>	Edictumque dedit rex ne diues uel egenus
<petr_riga. aur. dan. 122>	Promat in illorum uerba profana Deum,
<petr_riga. aur. dan. 123>	Restituitque tribus quos est largitus honores
<petr_riga. aur. dan. 124>	Primitus ut patriam sicut et ante regant.

<petr_riga. aur. dan. tit.>	tertia uisio
<petr_riga. aur. dan. 125>	Florens in regno dum gaudeo, sompnia uidi;
<petr_riga. aur. dan. 126>	Incussere michi sompnia uisa metum;
<petr_riga. aur. dan. 127>	Nec potuere uiri Chaldei soluere uisum
<petr_riga. aur. dan. 128>	Sed solus Daniel indicat illa michi.
<petr_riga. aur. dan. 129>	Paruit in sompnis arbor michi sidera tangens,
<petr_riga. aur. dan. 130>	Amplectens patriam, fructibus ampia suis;
<petr_riga. aur. dan. 131>	Pastum sumebant animalia queque sub illa,
<petr_riga. aur. dan. 132>	In ramis eius multa uigebat auis.
<petr_riga. aur. dan. 133>	Ecce uigil sanctus .it e celo: "Ruat arbor,
<petr_riga. aur. dan. 134>	Exulet et pereat bestia, fructus, aues;
<petr_riga. aur. dan. 135>	Sit tamen in terra germen remanens, et in agro
<petr_riga. aur. dan. 136>	Terre pascatur associetque feras.
<petr_riga. aur. dan. 137>	Eius ab humano cor mutetur, super illam
<petr_riga. aur. dan. 138>	Septem mutari tempora plena scias,
<petr_riga. aur. dan. 139>	Donec cognoscant uiuentes quod Deus unus
<petr_riga. aur. dan. 140>	In celo regnet, terrea regna regens."
<petr_riga. aur. dan. 141>	Turbatus Daniel, quasi sola cogitat hora,
<petr_riga. aur. dan. 142>	Heret, et exponens sompnia regis ait:
<petr_riga. aur. dan. 143>	"Te, rex, designat arbor que sidera tangit,
<petr_riga. aur. dan. 144>	Sub cuius nutu cetera regna tremunt.
<petr_riga. aur. dan. 145>	Audisti decreta Dei: te respuit orbis
<petr_riga. aur. dan. 146>	Et tibi tolletur huius honoris apex,
<petr_riga. aur. dan. 147>	Cumque feris fenum comedes per tempora septem,
<petr_riga. aur. dan. 148>	Donec cognoscas qui tibi regna dedit;
<petr_riga. aur. dan. 149>	Germen radicis dimitetur tibi, regnum
<petr_riga. aur. dan. 150>	Nam tibi restituet Conditor ille tuus.
<petr_riga. aur. dan. 151>	Audi consilium, miseris miserando reatus
<petr_riga. aur. dan. 152>	Dilue, terge tuos per pietatis opus."
<petr_riga. aur. dan. 153>	Rex anni post circuitum dum circuit aulam,
<petr_riga. aur. dan. 154>	De Babylone sua uerba superba sonat:
<petr_riga. aur. dan. 155>	"Nonne nitens hec est Babylon, que preminet orbi,
<petr_riga. aur. dan. 156>	Ampia decore suo, robore facta meo?"
<petr_riga. aur. dan. 157>	Vox erat in lingua cum de celo super illum
<petr_riga. aur. dan. 158>	Vox ruit: "Aufertur gloria tanta tibi.
<petr_riga. aur. dan. 159>	Ad pecudes transi; tibi sit fenum cibus annis
<petr_riga. aur. dan. 160>	Septem donec eum qui regit astra scias."

<petr_riga. aur. dan. tit.>	de mutatione Nabuchodonosor et sensu tamen relicto
<petr_riga. aur. dan. 161>	Ex hominum cetu mox est eiectus et herbis
<petr_riga. aur. dan. 162>	Vescens sumebat pabula more bouis;
<petr_riga. aur. dan. 163>	Crines canescunt, aquilas imitantur; et ungues
<petr_riga. aur. dan. 164>	Crescunt ut uolucrum sint rapiendo pares.
<petr_riga. aur. dan. 165>	Postque dies diffinitos ego rex leuo sursum
<petr_riga. aur. dan. 166>	Intuitum; sensus redditur ecce michi.
<petr_riga. aur. dan. 167>	Laudo Deum, cuius eterna uigensque potestas;
<petr_riga. aur. dan. 168>	Regno restituor et michi creuit honor.

<petr_riga. aur. dan. tit.>	de successoribus Nabuchodonosor usque ad Balthasar
<petr_riga. aur. dan. 169>	Post obitum Nabuchodonosor, rex filius eius
<petr_riga. aur. dan. 170>	Nominis eiusdem sceptra paterna tenet;
<petr_riga. aur. dan. 171>	Exurgitque per hunc suspensilis hortus, et artes
<petr_riga. aur. dan. 172>	Herculeas uicit artibus ille suis.
<petr_riga. aur. dan. 173>	Post istum frater Euilmoradach fuit usus
<petr_riga. aur. dan. 174>	Regno, qui Ioachim soluit, honorat, alit;
<petr_riga. aur. dan. 175>	Tres genuit pueros; est nomen Balthasar uni,
<petr_riga. aur. dan. 176>	Post patrem datur huic regius ille thronus.

<petr_riga. aur. dan. tit.>	quarta uisio Danielis
<petr_riga. aur. dan. 177>	In primo Daniel regnantis Balthasar anno
<petr_riga. aur. dan. 178>	Sompnia uidit et hec scripsit et istud ait:
<petr_riga. aur. dan. 179>	In pelago uenti pugnabant quatuor; extra
<petr_riga. aur. dan. 180>	Vidi prodire quatuor inde feras.

<petr_riga. aur. dan. tit.>	he sunt angelice potestates que laborant pro regnis mundi
<petr_riga. aur. dan. 181>	Prima leena gerens alas aquile fuit; illas
<petr_riga. aur. dan. 182>	Perdit et e terra tollitur illa simul
<petr_riga. aur. dan. 183>	Statque super plantas ut homo, cor ei datur eius:
<petr_riga. aur. dan. 184>	Assyrium regnum bestia tanta notat.
<petr_riga. aur. dan. 185>	Est lea ui fortis, fera plena libidine: fortes
<petr_riga. aur. dan. 186>	Assyrii semper luxurieque dati.
<petr_riga. aur. dan. 187>	Hec alas habuit aquile pro tempore longo
<petr_riga. aur. dan. 188>	Incipiens etas quando secunda fuit;
<petr_riga. aur. dan. 189>	Sub Saruch ante dies Abrahe descendit ab illa
<petr_riga. aur. dan. 190>	Ad quintam donec Balthasar ornet honor.
<petr_riga. aur. dan. 191>	Alis euulsis stans in pedibus fera, post hec
<petr_riga. aur. dan. 192>	Corde dato, notat hunc cui fuit herba cibus,
<petr_riga. aur. dan. 193>	Quem Deus ex hominum cetu proiecit et inde
<petr_riga. aur. dan. 194>	Regno restituit, scire futura dedit.
<petr_riga. aur. dan. 195>	Bestia que primam sequitur par eminet urso,
<petr_riga. aur. dan. 196>	Non tamen ex toto sed quasi parte sui;
<petr_riga. aur. dan. 197>	Ordo triplex in dentibus est, et dicitur illi
<petr_riga. aur. dan. 198>	Vt surgat, carnis plurima frusta uoret.
<petr_riga. aur. dan. 199>	Regnum Persarum notat ursus, namque labores
<petr_riga. aur. dan. 200>	Et duros uictus plebs solet illa pati;
<petr_riga. aur. dan. 201>	Nam pro pulmento genus hoc hominum sale crudo
<petr_riga. aur. dan. 202>	Et cardamomo uescitur, optat ali.
<petr_riga. aur. dan. 203>	Plebs ea non urso par est penitus quia nullum
<petr_riga. aur. dan. 204>	In populum legis est operata malum.
<petr_riga. aur. dan. 205>	Medos, Chaldeos, Persas habuit prius illud
<petr_riga. aur. dan. 206>	Regnum: denotat hoc dentibus ordo triplex,
<petr_riga. aur. dan. 207>	Vel tres forte duces solitos centum dominari
<petr_riga. aur. dan. 208>	Satrapicis et bis quinque decemque uiris.
<petr_riga. aur. dan. 209>	Hoc, quod dicebant nunc carnibus utere multis,
<petr_riga. aur. dan. 210>	Respicit Assueri tempora propter Aman,
<petr_riga. aur. dan. 211>	Qui graue consilium regis transfudit in aurem
<petr_riga. aur. dan. 212>	Vt gladio pereat omnis Hebrea tribus.
<petr_riga. aur. dan. 213>	Tertia post istam pardus gestans auis alas,
<petr_riga. aur. dan. 214>	Quatuor est capitum, cui graue posse datur:
<petr_riga. aur. dan. 215>	Regnum Grecorum, quod Alexandri manus auxit,
<petr_riga. aur. dan. 216>	Defendit, pardus iste notare potest.
<petr_riga. aur. dan. 217>	Est pellis pardi uario distincta colore,
<petr_riga. aur. dan. 218>	Et uarias gentes subdidit iste sibi.
<petr_riga. aur. dan. 219>	In mortem pardus saltu ruit: impetus istum
<petr_riga. aur. dan. 220>	In mortes hominum saltibus ire facit.
<petr_riga. aur. dan. 221>	Alas pardus habet: celeri uictoria cursu
<petr_riga. aur. dan. 222>	Ornat Alexandrum dum sua fama uolat.
<petr_riga. aur. dan. 223>	Quatuor est capitum fera, nam moriendo reliquit
<petr_riga. aur. dan. 224>	Heredes regni quatuor iste sui.
<petr_riga. aur. dan. 225>	Tantum posse Deus dedit huic, nam uirga furoris
<petr_riga. aur. dan. 226>	Supra peccantes extitit ille Dei.
<petr_riga. aur. dan. 227>	Bestia quarta fuit fortis, dentesque figurans
<petr_riga. aur. dan. 228>	Ex ferro, comedens, sub pede queque terens.
<petr_riga. aur. dan. 229>	Regnum Romanum notat hec, quod par animali
<petr_riga. aur. dan. 230>	Nulli designat mira propheta loquens,
<petr_riga. aur. dan. 231>	Vt sic Romanum demonstret habere uigorem,
<petr_riga. aur. dan. 232>	Quod solet in cunctis fortius esse feris.
<petr_riga. aur. dan. 233>	Vult tamen Hebreus quod bestia par fuit apro,
<petr_riga. aur. dan. 234>	Exponens illud quod Citharista canit:
<petr_riga. aur. dan. 235>	"De silua ueniens uites uastauit Hebreas
<petr_riga. aur. dan. 236>	Dente timendus aper;" Titus et ille fuit.
<petr_riga. aur. dan. 237>	Hoc regnum Rome conculcans cetera uicit,
<petr_riga. aur. dan. 238>	Fregit, comminuit, sub pede cuncta terens.
<petr_riga. aur. dan. 239>	Cornibus illa decem terrebat bestia terram:
<petr_riga. aur. dan. 240>	Ad finem mundi respicit iste locus.
<petr_riga. aur. dan. 241>	Tunc in regna decem Romana potentia curret;
<petr_riga. aur. dan. 242>	Per soles notat hoc ipsa Sibylla decem.
<petr_riga. aur. dan. 243>	Horum de medio breue cornu surget, et istud
<petr_riga. aur. dan. 244>	Est antichristus, quem synagoga colet;
<petr_riga. aur. dan. 245>	De Dan nascetur miser in Babylone parentum
<petr_riga. aur. dan. 246>	Semine conceptus, demone plenus erit.
<petr_riga. aur. dan. 247>	Primis auulsa tria sunt de cornibus eius
<petr_riga. aur. dan. 248>	A facie; reges tres dabit ille neci:
<petr_riga. aur. dan. 249>	Rex, Egypte, tuus ac, Africa, rex tuus et rex,
<petr_riga. aur. dan. 250>	Ethiopes, uester huius ab ense cadent.
<petr_riga. aur. dan. 251>	His tribus euictis, deiectis, marte peremptis,
<petr_riga. aur. dan. 252>	Septem uictori colla subacta dabunt.

<petr_riga. aur. dan. tit.>	et ecce quasi oculi hominis erant in eo, et erat ei os loquens ingentia
<petr_riga. aur. dan. 253>	Mira uidendo sciet, magice miracula monstrans,
<petr_riga. aur. dan. 254>	Gazas inueniens quas modo terra tegit.
<petr_riga. aur. dan. 255>	Se dicendo Deum faciet iuuenescere templum,
<petr_riga. aur. dan. 256>	Ponet ibi solium; turba sequetur eum.
<petr_riga. aur. dan. 257>	Ad se conuertet multos ui, munere, signis;
<petr_riga. aur. dan. 258>	Heliam perimet et gladiabit Henoch.
<petr_riga. aur. dan. 259>	Velox iudicium uerbis signatur in istis,
<petr_riga. aur. dan. 260>	Cum Christi faciem fiamma preibit edax.
<petr_riga. aur. dan. 261>	Iudicis aduentu cunctorum corda patebunt;
<petr_riga. aur. dan. 262>	Angelicos ciues milia dena notant.
<petr_riga. aur. dan. 263>	Nam tunc cessabit omnis prelatio Christi
<petr_riga. aur. dan. 264>	Cum caput ornabit luce corona micans.
<petr_riga. aur. dan. 265>	Nam Christus ueniens in nubibus aera tanget
<petr_riga. aur. dan. 266>	Sicut in ascensu transiit astra suo.
<petr_riga. aur. dan. 267>	Nam fuit equalis Patri per singula Christus,
<petr_riga. aur. dan. 268>	Cui laus est et honor et sine fine decus.
<petr_riga. aur. dan. 269>	Tempora sunt anni duo, tempus denotat annum,
<petr_riga. aur. dan. 270>	Anni dimidium temporis est medium.
<petr_riga. aur. dan. 271>	Est alio Cyrus cornu sublimius unum,
<petr_riga. aur. dan. 272>	Precedens Darium robore siue manu.
<petr_riga. aur. dan. 273>	Signat Alexandrum dedignans tangere terram
<petr_riga. aur. dan. 274>	Hircus, qui uelox uincere semper erat.
<petr_riga. aur. dan. 275>	Contra ueruecem festinans prelia gessit,
<petr_riga. aur. dan. 276>	Eius comminuens cornua bina tulit.
<petr_riga. aur. dan. 277>	Vnum Darius est, Arsami filius unum,
<petr_riga. aur. dan. 278>	Ex horum fecit gente tributa dari;
<petr_riga. aur. dan. 279>	Medos et Persas propria uirtute subegit,
<petr_riga. aur. dan. 280>	Hos pugnando premens, hos gladiando necans.
<petr_riga. aur. dan. 281>	Quatuor huic hirco nascuntur cornua: regni
<petr_riga. aur. dan. 282>	Tot sunt heredes, de quibus inde loquar.
<petr_riga. aur. dan. 283>	Ex illis ortum cornu breue crescere cepit
<petr_riga. aur. dan. 284>	Et contra stellas impetus eius erat.
<petr_riga. aur. dan. 285>	Antiochus cornu signatur in hoc Epiphanes,
<petr_riga. aur. dan. 286>	Nam fuit in populum pessimus ille Dei;
<petr_riga. aur. dan. 287>	In templo statuit statuam Iouis. Audio sanctum
<petr_riga. aur. dan. 288>	Vnum cum socio mox ea uerba loqui:
<petr_riga. aur. dan. 289>	Tempus ab Antiocho, cum Ierusalem subit, usque
<petr_riga. aur. dan. 290>	Templum mundetur, quod Machabeus agit,
<petr_riga. aur. dan. 291>	Si numeres, annos sex defluxisse uidebis,
<petr_riga. aur. dan. 292>	Tres menses et bis quinque decemque dies.
<petr_riga. aur. dan. 293>	Dum querit Daniel quem sensum sompnia monstrent,
<petr_riga. aur. dan. 294>	Accedit Gabriel; indicat illud ei.
<petr_riga. aur. dan. 295>	Balthasar ornari mensas splendore ciborum
<petr_riga. aur. dan. 296>	Precepit ducibus principibusque suis;
<petr_riga. aur. dan. 297>	Afferri sacra uasa iubet, que robore multo
<petr_riga. aur. dan. 298>	A Domini templo sustulit eius auus.
<petr_riga. aur. dan. 299>	Vasa coronabant uino fictasque canebant
<petr_riga. aur. dan. 300>	Laudes dis fictis numinibusque suis.
<petr_riga. aur. dan. 301>	Ecce, manus regis apparens uisibus istud
<petr_riga. aur. dan. 302>	Exarat in muro - mane, thecelque, phares.
<petr_riga. aur. dan. 303>	Ergo magos mandat, quibus inquit: "Qui leget istud
<petr_riga. aur. dan. 304>	Et quid scripta uelint, hec tria dona feret:
<petr_riga. aur. dan. 305>	Purpura uestiet hunc, iungetur et aurea torques,
<petr_riga. aur. dan. 306>	Fiet et in regno tertius ille meo."
<petr_riga. aur. dan. 307>	Non est inuentus uir qui legat hoc quod aratum
<petr_riga. aur. dan. 308>	Extiterat uel qui soluere scripta queat,
<petr_riga. aur. dan. 309>	Donec adest Daniel, qui singula soluit et inquit:
<petr_riga. aur. dan. 310>	"Audi scripturam mane, thecelque, phares;
<petr_riga. aur. dan. 311>	Mane sonat numerus - Deus ecce tuum numerauit
<petr_riga. aur. dan. 312>	Regnum, compleuit illud et absque mora;
<petr_riga. aur. dan. 313>	Porro thecel sonat appensum - quia iam tua uita
<petr_riga. aur. dan. 314>	Pendens in libra nutat habetque minus;
<petr_riga. aur. dan. 315>	Diuisumque phares sonat - est diuisio regni
<petr_riga. aur. dan. 316>	Facta tui; Medus, Persa fruetur eo."
<petr_riga. aur. dan. 317>	Purpura mox illum uestit, datur aurea torques,
<petr_riga. aur. dan. 318>	Quodque sit in regno tertius ille canunt.
<petr_riga. aur. dan. 319>	Capta fuit Babylon in eadem nocte, triumphat
<petr_riga. aur. dan. 320>	Cyrus cum Dario, Balthasar ense cadit;
<petr_riga. aur. dan. 321>	Succedit Darius, cui defert Cyrus honorem
<petr_riga. aur. dan. 322>	Tanquam maiori pro bonitate sui.

<petr_riga. aur. dan. tit.>	septima uisio Danielis
<petr_riga. aur. dan. 323>	Liuor Chaldeos agitat quod rex Danielem
<petr_riga. aur. dan. 324>	Ditat et insignit multiplicatque bonis,
<petr_riga. aur. dan. 325>	Dixeruntque simul: "Occasio nulla patebit
<petr_riga. aur. dan. 326>	In Daniele nisi quod colit ille Deum."
<petr_riga. aur. dan. 327>	Insinuant igitur regi: "Decreta dedere
<petr_riga. aur. dan. 328>	Cuncti prudentes, quos tua iura regunt:
<petr_riga. aur. dan. 329>	Nemo dies infra ter denos rem petat ullam
<petr_riga. aur. dan. 330>	A quoquam nisi, rex, a bonitate tua;
<petr_riga. aur. dan. 331>	Si petat, incumbat uindicta lacumque leonum
<petr_riga. aur. dan. 332>	Ingrediens fiat esca cruenta feris."
<petr_riga. aur. dan. 333>	Que statuere duces, firmo decreta sigillo
<petr_riga. aur. dan. 334>	Imperio firmant regia scripta nouo.
<petr_riga. aur. dan. 335>	Inde domum Daniel rediit reseransque fenestras
<petr_riga. aur. dan. 336>	Horis orabat corde uel ore tribus.
<petr_riga. aur. dan. 337>	Orabant ter Iudei: dum tertia splendet
<petr_riga. aur. dan. 338>	Et dum sexta micat horaque nona nitet.
<petr_riga. aur. dan. 339>	Lex in monte datur dum tertia splenduit hora:
<petr_riga. aur. dan. 340>	Spiritus hac hora Sanctus in igne datur.
<petr_riga. aur. dan. 341>	Eneus in sexta ligno configitur anguis:
<petr_riga. aur. dan. 342>	Hac hora pendes in truce, Christe Iesu.
<petr_riga. aur. dan. 343>	Nona misit aquam petra, larga fluenta refundens:
<petr_riga. aur. dan. 344>	Nona de Christo sanguis et unda fluunt.
<petr_riga. aur. dan. 345>	Estque precans Dominum Daniel inuentus ab illis
<petr_riga. aur. dan. 346>	Peruersis eius qui sitiere necem.
<petr_riga. aur. dan. 347>	Regi declarant rem, sed responsio regis
<petr_riga. aur. dan. 348>	Obstat ne noceant ora ferina uiro.
<petr_riga. aur. dan. 349>	Sed cum nil prosit rex, mittitur ante leones
<petr_riga. aur. dan. 350>	Innocuus Daniel, sed fera nulla nocet.
<petr_riga. aur. dan. 351>	Quem uidit Daniel fuit angelus ora leonum
<petr_riga. aur. dan. 352>	Concludens; ideo stat fera nulla nocens.
<petr_riga. aur. dan. 353>	Extrahitur sanus, intro mittuntur iniqui
<petr_riga. aur. dan. 354>	Factores, sed eos ora ferina uorant.
<petr_riga. aur. dan. 355>	Rex igitur preclara Dei miracula cernens
<petr_riga. aur. dan. 356>	In regno facit singula nota suo.

<petr_riga. aur. dan. tit.>	octaua uisio Danielis
<petr_riga. aur. dan. 357>	Dum precor, istud ait Gabriel: "Vt liberet urbem,
<petr_riga. aur. dan. 358>	Attendit uoces et tua uota Deus.
<petr_riga. aur. dan. 359>	Hec et adhuc quedam uenio tibi pandere; uisum
<petr_riga. aur. dan. 360>	Sermonemque nota, quem reserare paro."
<petr_riga. aur. dan. 361>	Angelus his uerbis Christi prenuntiat ortum,
<petr_riga. aur. dan. 362>	Qui peccata tulit iustitiamque dedit;
<petr_riga. aur. dan. 363>	Legem compleuit, quem pre cunctis Pater unxit
<petr_riga. aur. dan. 364>	Vt rex et presul esset utrumque simul.
<petr_riga. aur. dan. 365>	Hebdomades ait annorum non esse dierum:
<petr_riga. aur. dan. 366>	Septem sic annos hebdomas una facit.
<petr_riga. aur. dan. 367>	Propter lunares annos ait abbreuiatas
<petr_riga. aur. dan. 368>	Hebdomades, spatio nam breuiore fluunt;
<petr_riga. aur. dan. 369>	Solares uincunt unoque decemque diebus
<petr_riga. aur. dan. 370>	Annos lunares, si numerando notes.
<petr_riga. aur. dan. 371>	De septem decies, quas hebdomades legis, unam
<petr_riga. aur. dan. 372>	Extremam Daniel separat inde loquens;
<petr_riga. aur. dan. 373>	Hebdomas una quidem pactum firmabit; id annis
<petr_riga. aur. dan. 374>	De tribus accipias dimidioque simul
<petr_riga. aur. dan. 375>	Dum docuit Christus, cum quod promiserat ante
<petr_riga. aur. dan. 376>	Antiquis patribus perficit esse ratum;
<petr_riga. aur. dan. 377>	Nam iam transierant tres anni dimidiusque
<petr_riga. aur. dan. 378>	Istius hebdomadis cum lauat unda Iesum.
<petr_riga. aur. dan. 379>	Christe, tue mortis tempus Daniel ibi ponit:
<petr_riga. aur. dan. 380>	Post decies senas hebdomadesque duas
<petr_riga. aur. dan. 381>	Atque subaudito septem solamque supremam,
<petr_riga. aur. dan. 382>	Quam secat in partes mens studiosa duas,
<petr_riga. aur. dan. 383>	Incurret mortem Christus patiendo, nec eius
<petr_riga. aur. dan. 384>	Existet populus, namque negabit eum.
<petr_riga. aur. dan. 385>	 Romanus populus cum principe Vespasiano
<petr_riga. aur. dan. 386>	Vrbem consumet et sacra sancta Dei.

<petr_riga. aur. dan. tit.>	nona uisio Danielis
<petr_riga. aur. dan. 387>	Cyri Persarum regis cum tertius annus
<petr_riga. aur. dan. 388>	Affuit, est grandis uisio facta michi.
<petr_riga. aur. dan. 389>	Afflixi carnem ieiunans tempore multo
<petr_riga. aur. dan. 390>	Nec caro nec uitis os subiere meum,
<petr_riga. aur. dan. 391>	Postque dies mensis primi senos quater unus
<petr_riga. aur. dan. 392>	Ecce uir apparet, ueste decore nitens.
<petr_riga. aur. dan. 393>	Ex lino uestis, ex auro zona nitebat;
<petr_riga. aur. dan. 394>	Os fulgur, frontis lux quasi lampas erat;
<petr_riga. aur. dan. 395>	Pectus crisolito par; brachia, pes, femur eri;
<petr_riga. aur. dan. 396>	Vox quasi multorum uerba loquentis erant.
<petr_riga. aur. dan. 397>	Solus eum uideo, uires fugiunt, color oris
<petr_riga. aur. dan. 398>	Mutatur, iaceo, uultus adheret humo.
<petr_riga. aur. dan. 399>	Ille uir accedit, michi dat solamen et inquit:
<petr_riga. aur. dan. 400>	"Ne timeas Daniel, corde repelle metum,
<petr_riga. aur. dan. 401>	Namque die primo mensis dum cum prece pulsas
<petr_riga. aur. dan. 402>	Astra, Deo sedit uox lacrimosa precum;
<petr_riga. aur. dan. 403>	De reditu populi Dominus tibi prebuit aurem
<petr_riga. aur. dan. 404>	Predictoque die nuntius esse paro,
<petr_riga. aur. dan. 405>	Sed michi Persarum princeps ter quinque diebus
<petr_riga. aur. dan. 406>	Restitit et senis, sic mora facta fuit.
<petr_riga. aur. dan. 407>	Cum tunc egrederer, patuit Grecus michi princeps
<petr_riga. aur. dan. 408>	Vt nos impediat incutiatque moram.
<petr_riga. aur. dan. 409>	De reditu populi nunc te uenio dare certum."
<petr_riga. aur. dan. 410>	Nemo nisi Michael hic michi prebet opem.
<petr_riga. aur. dan. 411>	Legati Sathane sunt princeps ille uel ille,
<petr_riga. aur. dan. 412>	Sicut Ieronimi littera nuda sonat;
<petr_riga. aur. dan. 413>	Istos appositos his regnis esse fatetur
<petr_riga. aur. dan. 414>	Vt subiecta sibi regna labore grauent.
<petr_riga. aur. dan. 415>	Vt tua plebs grauiter peccet dum torquet Hebreos,
<petr_riga. aur. dan. 416>	Angele Persarum, tu studiosus eras;
<petr_riga. aur. dan. 417>	Hinc ut Persarum regnum Greco societur,
<petr_riga. aur. dan. 418>	Angele Grecorum, tu studiosus eras.
<petr_riga. aur. dan. 419>	Sed celi ciues Gregorius esse fatetur,
<petr_riga. aur. dan. 420>	Vt purgetur adhuc, si quid Hebreus habet:
<petr_riga. aur. dan. 421>	Si quid Iudeis aliquid rubiginis hesit,
<petr_riga. aur. dan. 422>	Eradat pene lima laborque grauis.

<petr_riga. aur. dan. tit.>decima uisio Danielis
<petr_riga. aur. dan. 423>	Annus erat primus Darii stabamque uirumque
<petr_riga. aur. dan. 424>	Audio predictum pandere mira michi.
<petr_riga. aur. dan. 425>	"Pando tibi, Daniel, noua post Cyrum Dariumque,
<petr_riga. aur. dan. 426>	Quos nunc regnorum sceptra tenere uides.
<petr_riga. aur. dan. 427>	Tres reges Persis Cambyses Ermidiesque
<petr_riga. aur. dan. 428>	Vir magus et Darius natus Hydaspis; erit
<petr_riga. aur. dan. 429>	Et quartus Xerses natus Darii super omnes,
<petr_riga. aur. dan. 430>	Aduersus Grecos qui noua bella geret
<petr_riga. aur. dan. 431>	Donec Alexander ueniat, mox preterit omnes
<petr_riga. aur. dan. 432>	Reges." Vir uerax cum Daniele loquens:
<petr_riga. aur. dan. 433>	"Rex fortis, rex ille potens pede conteret orbem;
<petr_riga. aur. dan. 434>	Sub patre tam celebri patria tota tremet."
<petr_riga. aur. dan. 435>	Iste uir Antiochus Epiphanes fratre perempto
<petr_riga. aur. dan. 436>	In Syria regnans sceptra thronumque tenet.

<petr_riga. aur. dan. tit.>	de illis que sequuntur
<petr_riga. aur. dan. 437>	Quod pars Antiocho quedam sit congrua, quedam
<petr_riga. aur. dan. 438>	Pars antichristo scire legendo potes.
<petr_riga. aur. dan. 439>	Congruit Antiocho focus hic ubi dicitur: "Istum
<petr_riga. aur. dan. 440>	Feminee la bis multa cupido trahet."
<petr_riga. aur. dan. 441>	Non antichristo uox consonat hec quia gentes
<petr_riga. aur. dan. 442>	Vt citius possit fallere cactus erit;
<petr_riga. aur. dan. 443>	Congruit huic casto focus hic: "Inter freta gaudet
<petr_riga. aur. dan. 444>	Stare, tabernaculum figet Apherno suum."
<petr_riga. aur. dan. 445>	Ierusalem figet solium, que respicit inde
<petr_riga. aur. dan. 446>	Tyrrenum pelagus, hinc Mare Mortis habet.
<petr_riga. aur. dan. 447>	Montis Oliueti solium super ardua ponet,
<petr_riga. aur. dan. 448>	De quo conscendens Christus ad astra redit.
<petr_riga. aur. dan. 449>	Nullus opem feret huic quia uox ex aera clamans
<petr_riga. aur. dan. 450>	Dicet : "Obi!" Post hanc fulminis igne cadet.

<petr_riga. aur. dan. tit.>	post hec Daniel prosequitur uisionem de tempore antichristi 
<petr_riga. aur. dan. tit.>		et conuersione Iudeorum et resurrectione mortuorum

<petr_riga. aur. dan. tit.>HISTORIA SUSANNE
<petr_riga. aur. dan. 451>	Hactenus arrisit Susanne gratia forme,
<petr_riga. aur. dan. 452>	Hactenus in populo floruit eius honor.
<petr_riga. aur. dan. 453>	Fama serena quidem, sed nubila facta, nec huius
<petr_riga. aur. dan. 454>	Laudi famose consona uita fuit.
<petr_riga. aur. dan. 455>	Sed quis erit fructus si te flos nominis ornet
<petr_riga. aur. dan. 456>	Et de messe boni nil tua uita ferat ?
<petr_riga. aur. dan. 457>	Omne quod est rubeum nomen non impetrat auri;
<petr_riga. aur. dan. 458>	Omne quod est niueum non imitatur ebur;
<petr_riga. aur. dan. 459>	Auri nobilitas luteam si uestiat ollam,
<petr_riga. aur. dan. 460>	Non ideo sequitur hanc minus esse lutum:
<petr_riga. aur. dan. 461>	Sic et Susannam si fame candor inauret,
<petr_riga. aur. dan. 462>	Non ideo sequitur hanc minus esse ream.
<petr_riga. aur. dan. 463>	Nobis enituit quod mecha sit, et quod iniqua
<petr_riga. aur. dan. 464>	Spernit mecha uirum, spernit iniqua Deum.
<petr_riga. aur. dan. 465>	Virtuti uitium, sinceris turpia, legi
<petr_riga. aur. dan. 466>	Illecebram, fidei pretulit illa dolum.
<petr_riga. aur. dan. 467>	Nos urit grauiter res hec, opus hoc, scelus istud,
<petr_riga. aur. dan. 468>	Res deformis, opus flebile, triste scelus;
<petr_riga. aur. dan. 469>	Iuris enim nostri est tales euellere plantas
<petr_riga. aur. dan. 470>	Ne pariat fructus arbor iniqua malos.
<petr_riga. aur. dan. 471>	Praua quidem cito fructificant et fertilis arbor
<petr_riga. aur. dan. 472>	Tardius; urtica crescere semper habet.
<petr_riga. aur. dan. 473>	Lex igitur poscit, et res, ut in arboris huius
<petr_riga. aur. dan. 474>	Radicem uindex nostra securis eat;
<petr_riga. aur. dan. 475>	Sed donec uobis clarescant omnia, paruam
<petr_riga. aur. dan. 476>	Pene concessit ultio nostra moram.
<petr_riga. aur. dan. 477>	Ergo reuoluetur res ordine ducta rotamque
<petr_riga. aur. dan. 478>	Lingue currentis iuris habena reget.
<petr_riga. aur. dan. 479>	Cum sol estiuum libraret tempus et urbis
<petr_riga. aur. dan. 480>	Librasset causas nostra statera diu,
<petr_riga. aur. dan. 481>	Surgimus, egredimur, Ioachim nos excipit ortus
<petr_riga. aur. dan. 482>	Floribus ut recreet tedia nostra locus.
<petr_riga. aur. dan. 483>	Nostro blanditur locus arridetque labori;
<petr_riga. aur. dan. 484>	Ridentem reddunt quatuor ista locum:
<petr_riga. aur. dan. 485>	Hec sunt arbor, humus et fons et auis; uiret arbor,
<petr_riga. aur. dan. 486>	Vernat humus, garrit fons, citharizat auis;
<petr_riga. aur. dan. 487>	Arbor fronde uiret, pubescit gramine tellus,
<petr_riga. aur. dan. 488>	Murmure fons garrit, gutture ludit auis.
<petr_riga. aur. dan. 489>	Sedimus hic igitur, fallendo sub arbore solem,
<petr_riga. aur. dan. 490>	Vt iuuenescat ibi nostra senecta parum;
<petr_riga. aur. dan. 491>	Dumque locum nostri metitur luminis error,
<petr_riga. aur. dan. 492>	Sors in Susannam lumina nostra tulit.
<petr_riga. aur. dan. 493>	Pulsauit portam, patuit pulsata, patentem
<petr_riga. aur. dan. 494>	Intrat et orditur ad sua nota uiam;
<petr_riga. aur. dan. 495>	Et quales optat lasciva libido latenti
<petr_riga. aur. dan. 496>	Dilecto, tales obtulit illa genas.
<petr_riga. aur. dan. 497>	Intrat enim succincta dolis, discincta puellis,
<petr_riga. aur. dan. 498>	Picta genis, pedibus nuda, uenusta comis;
<petr_riga. aur. dan. 499>	Excludens famulas sine teste fuit quia nemo
<petr_riga. aur. dan. 500>	Delinquens oculos testis habere cupit.
<petr_riga. aur. dan. 501>	Turpem prodebat habitus quesitus amorem
<petr_riga. aur. dan. 502>	Deformisque note testis et obses erat.
<petr_riga. aur. dan. 503>	Signis siue notis, etsi non uoce, reatum
<petr_riga. aur. dan. 504>	Impure mentis hec potuere loqui:
<petr_riga. aur. dan. 505>	Frons stellata rosis, picte lasciuia zone,
<petr_riga. aur. dan. 506>	Collum torque nitens, auris inaure micans,
<petr_riga. aur. dan. 507>	Pes leuis et uestis rugis crispata superbis,
<petr_riga. aur. dan. 508>	Et corna dedignans uincla magistra pati.
<petr_riga. aur. dan. 509>	Cur sic? Vt placeat magis, ut magis urat amantem;
<petr_riga. aur. dan. 510>	Plus igitur placuit, plus suus arsit amans.
<petr_riga. aur. dan. 511>	Arsit et accessit; os ori, brachia collo
<petr_riga. aur. dan. 512>	Sumpserunt; pudor est ordine cuncta sequi.
<petr_riga. aur. dan. 513>	Currimus huc; fugiunt, alter foris euolat, heret
<petr_riga. aur. dan. 514>	Altera; uir leuior, pigrior illa fuit.
<petr_riga. aur. dan. 515>	Assumus, illa stupet; loquimur, rubet illa; minamur,
<petr_riga. aur. dan. 516>	Ista dolet; causam querimus, illa tacet.
<petr_riga. aur. dan. 517>	Nos quasi subsannans oculo Susanna superbo
<petr_riga. aur. dan. 518>	Quesitum surda preterit aure scelus.
<petr_riga. aur. dan. 519>	Indicat illatum uel fronte uel ore reatum:
<petr_riga. aur. dan. 520>	Frons rubet, ecce pudor; os silet, ecce fauor.
<petr_riga. aur. dan. 521>	Elucet que sit Susanna, nec esse sepultum
<petr_riga. aur. dan. 522>	Pertulit hoc crimen iudicis ira Dei.
<petr_riga. aur. dan. 523>	Nec fallit sermo uulgari tritus in ore:
<petr_riga. aur. dan. 524>	Donec fracturam sentiat, olla natat.
<petr_riga. aur. dan. 525>	Que nesciret adhuc frangi, si sana fuisset
<petr_riga. aur. dan. 526>	Nec rimosa fides huic in amore uiri,
<petr_riga. aur. dan. 527>	Si non eius amor in sponso naufragus esset,
<petr_riga. aur. dan. 528>	Vel si nupsisset moribus illa uiro.
<petr_riga. aur. dan. 529>	Sed multum distant sibi uir pius, uxor iniqua -
<petr_riga. aur. dan. 530>	Vir fidus sponse, sponsa dolosa uiro.
<petr_riga. aur. dan. 531>	Sponse culpa tamen Ioachim non torqueat; ex hac
<petr_riga. aur. dan. 532>	Fece nichil labis contrahit ille sibi.
<petr_riga. aur. dan. 533>	Non ideo reus est si uir suus est, quia dampni
<petr_riga. aur. dan. 534>	Nil oleum patitur si societur aque.
<petr_riga. aur. dan. 535>	Causa relata patet nec testibus indiget; ergo
<petr_riga. aur. dan. 536>	Torqueat et cruciet ultio digna ream.

<petr_riga. aur. dan. tit.>Daniel reuocat populum ad iudicium presbiterorum
<petr_riga. aur. dan. 537>	Quis turbo turbam turbauit? Quis sonus urbem
<petr_riga. aur. dan. 538>	Impulit? Vnde fragor intonat, unde dolor?
<petr_riga. aur. dan. 539>	Ite, redite, reos astringite, soluite iustam.
<petr_riga. aur. dan. 540>	Hos sua culpa ligat, hanc sua causa iuuat.
<petr_riga. aur. dan. 541>	Pondere non equo Susanne causa pependit,
<petr_riga. aur. dan. 542>	Nec timuit mendax esse statera senum.
<petr_riga. aur. dan. 543>	Canities etiam mentiri nouit; et album
<petr_riga. aur. dan. 544>	Non semper retinet alba senecta fidem.
<petr_riga. aur. dan. 545>	Albi temporibus, nigri sunt moribus; equant
<petr_riga. aur. dan. 546>	Tempora cana niuem, corda dolosa picem.
<petr_riga. aur. dan. 547>	Inde potest ipsis irasci moribus etas,
<petr_riga. aur. dan. 548>	Que stupet in senio non senuisse senes.
<petr_riga. aur. dan. 549>	Hos gradus insignit sed uita premit, nec honori
<petr_riga. aur. dan. 550>	Summo respondet infima uita senum.
<petr_riga. aur. dan. 551>	Ambo presbyteri, sed non prebent iter ulli;
<petr_riga. aur. dan. 552>	Ambo Iudei, sed sine lege Dei;
<petr_riga. aur. dan. 553>	Cumque rigant alios, tamen a dulcedine morum
<petr_riga. aur. dan. 554>	Ieiunus remanet tantus honoris apex.
<petr_riga. aur. dan. 555>	Ore docent. Sed quid? Cum lingue uita repugnet!
<petr_riga. aur. dan. 556>	Nec redimit mores aurea lingua malos.
<petr_riga. aur. dan. 557>	Verbis frondescunt, sed non est fructus in actu;
<petr_riga. aur. dan. 558>	Ore pluunt aliis, sunt sine rore sibi.
<petr_riga. aur. dan. 559>	Talis uterque docet, nocet, ungit, pungit; obesse
<petr_riga. aur. dan. 560>	Plus, prodesse minus nostis utrumque tamen.
<petr_riga. aur. dan. 561>	Cum doceant alios, se non hortantur, et instar
<petr_riga. aur. dan. 562>	Candele spargunt in sua dampna iubar:
<petr_riga. aur. dan. 563>	Proficit hec aliis, sibi soli deficit; isti
<petr_riga. aur. dan. 564>	Proficiunt aliis deficiuntque sibi.
<petr_riga. aur. dan. 565>	Vis tibi depingi breuius premissa? Sequuntur
<petr_riga. aur. dan. 566>	Vtres seu uentres, dolia siue dolos.
<petr_riga. aur. dan. 567>	Curant non aras sed haras, non uera sed era,
<petr_riga. aur. dan. 568>	Non equum sed equos, non inopes sed opes.
<petr_riga. aur. dan. 569>	Herent seu uanis seu uinis siue uenenis:
<petr_riga. aur. dan. 570>	Querunt uana, colunt uina, uenena uomunt.
<petr_riga. aur. dan. 571>	Libras, non libros, relegunt parentque monetis,
<petr_riga. aur. dan. 572>	Non monitis; pretio, non prece, quemque iuuant.
<petr_riga. aur. dan. 573>	Non alleluia ructare sed allia norunt;
<petr_riga. aur. dan. 574>	Plus in salmone quam Salomone legunt.
<petr_riga. aur. dan. 575>	Talibus ergo fides inclinet uestra fauorem?
<petr_riga. aur. dan. 576>	Non, quia fallaces non meruere fidem.
<petr_riga. aur. dan. 577>	Fingunt que uestris fuderunt auribus; iste
<petr_riga. aur. dan. 578>	Non est ordo rei quem docuere rei;
<petr_riga. aur. dan. 579>	Sed nichil intexet mea uox de stamine falsi,
<petr_riga. aur. dan. 580>	Remque sequar breuiter et sine nube doli.
<petr_riga. aur. dan. 581>	Estus erat, calor instabat, sol flammeus undas
<petr_riga. aur. dan. 582>	Iusserat immemores frigoris esse sui;
<petr_riga. aur. dan. 583>	Riuus qui ludens Ioachim lasciuit in horto
<petr_riga. aur. dan. 584>	Lampadis eiusdem ui tepefactus erat.
<petr_riga. aur. dan. 585>	Illic inuitat Susannam balnea; surgit,
<petr_riga. aur. dan. 586>	Huc properat, fraudem nescit inesse loco;
<petr_riga. aur. dan. 587>	Temptat aquam, laudat temptatam, nuda subintrat
<petr_riga. aur. dan. 588>	Laudatam; nudam uidit uterque senum-
<petr_riga. aur. dan. 589>	Vidit et incaluit. Concepte pabula flamme
<petr_riga. aur. dan. 590>	Huius utreque gene sunt in utroque sene.
<petr_riga. aur. dan. 591>	Hinc species inde spes, hinc uenus inde uenustas,
<petr_riga. aur. dan. 592>	Hinc calor inde color cor tetigere senum.
<petr_riga. aur. dan. 593>	Igni dant uires oculi, lux ignea, ceruix
<petr_riga. aur. dan. 594>	Lactea, cesaries aurea, nuda caro.
<petr_riga. aur. dan. 595>	Res noua I decrepitis audax amor imperat; igni
<petr_riga. aur. dan. 596>	Exangues stipule dant alimenta nouo.
<petr_riga. aur. dan. 597>	Non par inuoluit puerumque senemque reatus:
<petr_riga. aur. dan. 598>	Errat amando puer, seuit amando senex;
<petr_riga. aur. dan. 599>	Flamma senum rorem uenie non impetrat, horum
<petr_riga. aur. dan. 600>	Fornax sedari non sine fonte potest;
<petr_riga. aur. dan. 601>	Extingui leuius puerilis flamma meretur;
<petr_riga. aur. dan. 602>	Rore premi modico fiamma nouella solet.
<petr_riga. aur. dan. 603>	Quid sero plura? Senes captivat forma, trahuntur
<petr_riga. aur. dan. 604>	Illecebra, celeres ad sua uota uolant.
<petr_riga. aur. dan. 605>	Ergo preces fundunt, ergo dant, ergo minantur;
<petr_riga. aur. dan. 606>	Nil prece, nil donis, nil ualuere minis.
<petr_riga. aur. dan. 607>	Vt nullo sensit effectu uota beari,
<petr_riga. aur. dan. 608>	Sic in Susannam fulgurat ira senum:
<petr_riga. aur. dan. 609>	"Effectus nostro si non arridet amori,
<petr_riga. aur. dan. 610>	Crimen fingemus in tua dampna nouum;
<petr_riga. aur. dan. 611>	Te sponsi fedus lesisse fatebimur; istud
<petr_riga. aur. dan. 612>	In populi medio nostra querela seret."
<petr_riga. aur. dan. 613>	Sperans et metuens fluitat Susanna; ministrat
<petr_riga. aur. dan. 614>	Spem diuinus amor, lingua dolosa metum.
<petr_riga. aur. dan. 615>	Mens trahitur ueloque spei uentoque timoris,
<petr_riga. aur. dan. 616>	Spemque metumque sequens inter utrumque uolat.
<petr_riga. aur. dan. 617>	Deuotaque uolans ad celum mente loquelam
<petr_riga. aur. dan. 618>	Fletibus undantem fudit in aure senum:
<petr_riga. aur. dan. 619>	"Nauis quo fugiet geminis impulsa procellis?
<petr_riga. aur. dan. 620>	Hinc michi nulla salus, hinc fuga nulla patet.
<petr_riga. aur. dan. 621>	Syrtes incurret fugiens mea cimba Caribdim,
<petr_riga. aur. dan. 622>	Et mea fata cauens in mea fata ferar.
<petr_riga. aur. dan. 623>	Peccem? Peccantem me puniet ira Gehenne.
<petr_riga. aur. dan. 624>	Clamem? Clamantem puniet ira senum.
<petr_riga. aur. dan. 625>	Sed quid ? Vestra, senes, manus in me seuiet; iram
<petr_riga. aur. dan. 626>	Leniet Inferni uerbere trita caro.
<petr_riga. aur. dan. 627>	Vt dampnum carnis animam lucretur ematque
<petr_riga. aur. dan. 628>	Portum celestem, naufraga uita michi."
<petr_riga. aur. dan. 629>	Dixit et obsistit et preualet una duobus,
<petr_riga. aur. dan. 630>	Seuis blanda, uiris femina, iusta reis.
<petr_riga. aur. dan. 631>	Non uincunt ut conuincant, quia nil adamanti
<petr_riga. aur. dan. 632>	Malleus hinc, incus inde, nocere solent.
<petr_riga. aur. dan. 633>	Vt mea uox celeri sit digna fide, locus istos
<petr_riga. aur. dan. 634>	Separet et ratio iudicet acta senum.
<petr_riga. aur. dan. 635>	Dic, immunde senex, dic que fuit arbor amoris
<petr_riga. aur. dan. 636>	Conscia sub foliis ausa uidere nefas.
<petr_riga. aur. dan. 637>	Vix inuenta sibi est responsio flebilis; umbram
<petr_riga. aur. dan. 638>	Prini mentitur criminis esse ream.
<petr_riga. aur. dan. 639>	Alter, ad auditum cuius non iste uolauit
<petr_riga. aur. dan. 640>	Sermo, loquatur. Ait: "Estimo cinus erat."
<petr_riga. aur. dan. 641>	Quid plus? Conuincit lingue discordia testes,
<petr_riga. aur. dan. 642>	Nec similes reddit utraque corda sonos.
<petr_riga. aur. dan. 643>	Restat ut in proprios auctores pena recurrat,
<petr_riga. aur. dan. 644>	Vapulet et uirgis doctor uterque suis.
<petr_riga. aur. dan. 645>	Prosequar hanc titulis igitur, truce persequar illos;
<petr_riga. aur. dan. 646>	Hec meruit titulos, hi meruere crucem.

<petr_riga. aur. dan. tit.>	de historia Bel
<petr_riga. aur. dan. 647>	Dum floreret adhuc Daniel etate uirenti,
<petr_riga. aur. dan. 648>	Contulit huic multas rex Babylonis opes.
<petr_riga. aur. dan. 649>	In regis mensa prior intra regis amicos
<petr_riga. aur. dan. 650>	Efficitur; probitas emerat istud ei.
<petr_riga. aur. dan. 651>	Mente senex, etate uirens, sine fraude fidelis,
<petr_riga. aur. dan. 652>	Purus carne fuit, iustus amansque Deum.
<petr_riga. aur. dan. 653>	Regno nomine Bel simulacrum stabat in illo;
<petr_riga. aur. dan. 654>	Illud adorabat rex populusque suus.
<petr_riga. aur. dan. 655>	Cura sacerdotum uigil unaquaque dierum
<petr_riga. aur. dan. 656>	Impendebat ei, rege iubente suo,
<petr_riga. aur. dan. 657>	Bis sex artabeas simile deciesque bidentes
<petr_riga. aur. dan. 658>	Quatuor et uasa sex spatiosa meri.
<petr_riga. aur. dan. 659>	Rex ait: "O Daniel, quare non istud adoras
<petr_riga. aur. dan. 660>	Numen, tam fortem magnificumque deum?"
<petr_riga. aur. dan. 661>	Respondit: "Colo Factorem, qui singula fecit,
<petr_riga. aur. dan. 662>	Qui Deus est uiuens, secula cuncta regens."
<petr_riga. aur. dan. 663>	Rex ait: "Ecce deus uiuens Bel iste probatur,
<petr_riga. aur. dan. 664>	Qui tot oues comedit, pocula tanta bibit."
<petr_riga. aur. dan. 665>	Respondit Daniel: "Foris est hic eneus, intus
<petr_riga. aur. dan. 666>	Est luteus, numquam suscipit ore cibum."
<petr_riga. aur. dan. 667>	Ergo sacerdotes rex turbatus uocat, aures
<petr_riga. aur. dan. 668>	Vulnerat illorum uoce minante necem:
<petr_riga. aur. dan. 669>	"Ni michi declaret responsio uestra quid istas
<petr_riga. aur. dan. 670>	Expensas comedat, mors erit ulta nefas;
<petr_riga. aur. dan. 671>	At si monstretur michi quod Bel deuoret escas,
<petr_riga. aur. dan. 672>	Blasphemus Daniel corruet ense meo."
<petr_riga. aur. dan. 673>	Porro quater deni fuerant qui sacra parabant
<petr_riga. aur. dan. 674>	Exceptis pueris coniugibusque suis.
<petr_riga. aur. dan. 675>	Inde petunt templum, rex apponi iubet escas,
<petr_riga. aur. dan. 676>	Cuncta sacerdotes rege iubente parant.
<petr_riga. aur. dan. 677>	Istis egressis de templo, per loca templi
<petr_riga. aur. dan. 678>	Singula cribratur rege iubente cinis;
<petr_riga. aur. dan. 679>	Ostia clauduntur et regius anulus illa
<petr_riga. aur. dan. 680>	Signat ne regem causa latere queat.
<petr_riga. aur. dan. 681>	Nocte sacerdotes solito de more latenter
<petr_riga. aur. dan. 682>	Intrant cum pueris, singula uentre uorant;
<petr_riga. aur. dan. 683>	Namque sacerdotum deceptrix cura latentes
<petr_riga. aur. dan. 684>	Fecerat introitus; terra tegebat eos.
<petr_riga. aur. dan. 685>	Rex surgit surgente die Danielque uocatur;
<petr_riga. aur. dan. 686>	Ad templum properant signaque salua uident.
<petr_riga. aur. dan. 687>	Ostia rex pandit, mensam uacuam uidet, ergo
<petr_riga. aur. dan. 688>	Exclamat: "Bonus est Bel deus absque dolo."
<petr_riga. aur. dan. 689>	Stare facit regem Daniel, uestigia monstrat,
<petr_riga. aur. dan. 690>	Furta patent, torquet regia corda furor;
<petr_riga. aur. dan. 691>	Ergo sacerdotes rapit, ostia falsa requirit,
<petr_riga. aur. dan. 692>	Monstrat secretas turba dolosa uias.
<petr_riga. aur. dan. 693>	Hos omnes perimit rex inque manu Danielis
<petr_riga. aur. dan. 694>	Bel dedit; hic templum diruit, ara ruit.

<petr_riga. aur. dan. tit.>	de dracone quem occidit Daniel
<petr_riga. aur. dan. 695>	Sub tellure latens draco parte iacebat in illa,
<petr_riga. aur. dan. 696>	Ignem sepe uomens, raro patere uolens.
<petr_riga. aur. dan. 697>	Viuentem plebs esse deum Babylonia credens,
<petr_riga. aur. dan. 698>	Thure, sacris, precibus prona colebat eum.
<petr_riga. aur. dan. 699>	Istum commendans rex intulit hec Danieli:
<petr_riga. aur. dan. 700>	"Quin deus hic uivat nemo negare potest."
<petr_riga. aur. dan. 701>	Cui Daniel: "Michi, rex, tua sit concessa potestas
<petr_riga. aur. dan. 702>	Vt faciam citius hunc sine fuste mori."
<petr_riga. aur. dan. 703>	Ille potestatem dedit huic quod uellet agendi;
<petr_riga. aur. dan. 704>	Accipit hic adipem cum pice cumque pilis;
<petr_riga. aur. dan. 705>	 Hec coxit, massas confecit, in ore draconis
<petr_riga. aur. dan. 706>	Proiecit; crepuit ille, peremptus obit.
<petr_riga. aur. dan. 707>	Ira mouet patrie proceres regique loquuntur:
<petr_riga. aur. dan. 708>	"In nostras detur pessimus ille manus,
<petr_riga. aur. dan. 709>	Qui Bel destruxit, subuertit templa, draconem
<petr_riga. aur. dan. 710>	Occidit, nobis durus ubique fuit.
<petr_riga. aur. dan. 711>	Assensum nobis tua si non prebeat auris,
<petr_riga. aur. dan. 712>	Igni trademus teque domumque tuam."
<petr_riga. aur. dan. 713>	Rex audita pauens Danielem tradidit illis,
<petr_riga. aur. dan. 714>	Inque leoninum mittitur ille lacum.
<petr_riga. aur. dan. 715>	Septem non escas solitas habuere leones
<petr_riga. aur. dan. 716>	Vt citius perdant ora ferina uirum,
<petr_riga. aur. dan. 717>	Sed miserata suum seruat diuina prophetam
<petr_riga. aur. dan. 718>	Gratia, namque fere nil feritatis habent.
<petr_riga. aur. dan. 719>	Ieiunat Daniel, nullas ibi suscipit escas,
<petr_riga. aur. dan. 720>	Nec fuit esca feris, quem timuere fere.

<petr_riga. aur. dan. tit.>	de Abacuc
<petr_riga. aur. dan. 721>	Stans procul hinc Abacuc pulmentum ferre parabat
<petr_riga. aur. dan. 722>	Illis qui segetes falce secante metunt.
<petr_riga. aur. dan. 723>	Angelus inquit ei: "Fer pulmentum Danieli,
<petr_riga. aur. dan. 724>	Quem grauis affligit in Babylone fames."
<petr_riga. aur. dan. 725>	 Respondens ait hic: "Ignoro lacum, Babylonem
<petr_riga. aur. dan. 726>	Nescio, predictus nescio quis sit homo."
<petr_riga. aur. dan. 727>	Et de Iudea tulit illum crine capilli
<petr_riga. aur. dan. 728>	Angelus et locat hunc in Babylonis humo.
<petr_riga. aur. dan. 729>	Exclamans Abacuc ait: "O Daniel, uir honorum,
<petr_riga. aur. dan. 730>	Que Dominus misit, prandia tolle tibi."
<petr_riga. aur. dan. 731>	Vescitur ille cibo grates referendo, locoque
<petr_riga. aur. dan. 732>	Redditus est Abacuc quo stetit ille prius.
<petr_riga. aur. dan. 733>	Septima lux aderat, rex ut fleret Danielem
<petr_riga. aur. dan. 734>	Venit et inuenit nil nocuisse feras,
<petr_riga. aur. dan. 735>	Deque lacu tulit hunc laudando Deum Danielis,
<petr_riga. aur. dan. 736>	Clamans quod similis non sit in orbe deus;
<petr_riga. aur. dan. 737>	Inque lacum mitti iubet omnes ante leones
<petr_riga. aur. dan. 738>	Illos qui tanti causa fuere mali,
<petr_riga. aur. dan. 739>	Quos in momento rapit et uorat ira leonum,
<petr_riga. aur. dan. 740>	Cessauitque malum cum periere mali.