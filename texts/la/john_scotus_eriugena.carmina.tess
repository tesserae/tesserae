<ioh_scot. carm. 1.1>	Caesare sub Karolo Francorum gloria pollet,
<ioh_scot. carm. 1.2>	Litora ceu pelagi piscibus atque salo:
<ioh_scot. carm. 1.3>	Secta diabolici damnatur dogmatis atque
<ioh_scot. carm. 1.4>	Pastorum cura splendet amoena fides.

<ioh_scot. carm. 2.1.1>	Hellinas Troasque suos cantarat Homerus,
<ioh_scot. carm. 2.1.2>	Romuleam prolem finxerat ipse Maro;
<ioh_scot. carm. 2.1.3>	At nos caeligenum regis pia facta canamus,
<ioh_scot. carm. 2.1.4>	Continuo cursu quem canit orbis ovans.
<ioh_scot. carm. 2.1.5>	Illis Iliacas flammas subitasque ruinas
<ioh_scot. carm. 2.1.6>	Heroumque ΜΑΧΑΣ dicere ludus erat;
<ioh_scot. carm. 2.1.7>	Ast nobis Christum devicto principe mundi
<ioh_scot. carm. 2.1.8>	Sanguine perfusum psallere dulce sonat.
<ioh_scot. carm. 2.1.9>	Illi composito falso sub imagine veri
<ioh_scot. carm. 2.1.10>	Fallere condocti versibus Arcadicis;
<ioh_scot. carm. 2.1.11>	Nobis virtutem patris veramque sophiam
<ioh_scot. carm. 2.1.12>	Ymnizare licet laudibus eximiis.
<ioh_scot. carm. 2.1.13>	Moysarum cantus, ludos satyrasque loquaces
<ioh_scot. carm. 2.1.14>	Ipsis usus erat plaudere per populos;
<ioh_scot. carm. 2.1.15>	Dicta prophetarum nobis modulamine pulchro
<ioh_scot. carm. 2.1.16>	Consona procedunt cordibus ore fide.
<ioh_scot. carm. 2.1.17>	Nunc igitur Christi videamus summa tropea
<ioh_scot. carm. 2.1.18>	Ac nostrae mentis sidera perspicua.
<ioh_scot. carm. 2.1.19>	Ecce crucis lignum quadratum continet orbem,
<ioh_scot. carm. 2.1.20>	In quo pendebat sponte sua dominus
<ioh_scot. carm. 2.1.21>	Et verbum patris dignatum sumere carnem
<ioh_scot. carm. 2.1.22>	In quo pro nobis hostia grata fuit.
<ioh_scot. carm. 2.1.23>	Aspice confossas palmas humerosque pedesque,
<ioh_scot. carm. 2.1.24>	Spinarum serto tempora cincta fero.
<ioh_scot. carm. 2.1.25>	In medio lateris reserato fonte salutis
<ioh_scot. carm. 2.1.26>	Vitales haustus, sanguis et unda, fluunt.
<ioh_scot. carm. 2.1.27>	Unda lavat totum veteri peccamine mundum,
<ioh_scot. carm. 2.1.28>	Sanguis mortales nos facit esse deos.
<ioh_scot. carm. 2.1.29>	Binos adde reos pendentes arbore bina;
<ioh_scot. carm. 2.1.30>	Par fuerat meritum, gratia dispar erit.
<ioh_scot. carm. 2.1.31>	Unus cum Christo paradisi limina vidit,
<ioh_scot. carm. 2.1.32>	Alter sulphureae mersus in ima stygis.
<ioh_scot. carm. 2.1.33>	Eclypsis solis, lunae redeuntis Eoo
<ioh_scot. carm. 2.1.34>	Insolito cursu sideris umbra fuit;
<ioh_scot. carm. 2.1.35>	Commoto centro tremulantia saxa dehiscunt;
<ioh_scot. carm. 2.1.36>	Rupta cortina sancta patent populis.
<ioh_scot. carm. 2.1.37>	Interea laetus solus subit infera Christus
<ioh_scot. carm. 2.1.38>	Committens tumulo membra sepulta novo.
<ioh_scot. carm. 2.1.39>	ΟΠΛΙΣΤΗΣ fortis reseravit claustra profundi;
<ioh_scot. carm. 2.1.40>	Hostem percutiens vasa recepta tulit
<ioh_scot. carm. 2.1.41>	Humanumque genus nolens in morte perire
<ioh_scot. carm. 2.1.42>	Eripuit totum faucibus ex Erebi.
<ioh_scot. carm. 2.1.43>	Te Christum colimus caeli terraeque potentem:
<ioh_scot. carm. 2.1.44>	Namque tibi soli flectitur omne genu.
<ioh_scot. carm. 2.1.45>	Qui tantum, largire, vides quod rite rogaris
<ioh_scot. carm. 2.1.46>	Et quod non recte rite negare soles:
<ioh_scot. carm. 2.1.47>	Da nostro regi Karolo sua regna tenere,
<ioh_scot. carm. 2.1.48>	Quae tu donasti patribus almigenis.
<ioh_scot. carm. 2.1.49>	Fonte tuo manant ditantia regna per orbem:
<ioh_scot. carm. 2.1.50>	Quod tu non dederis, quid habet ulla caro?
<ioh_scot. carm. 2.1.51>	Invidiam miseram fratrum saevumque furorem
<ioh_scot. carm. 2.1.52>	Digneris pacto mollificare pio.
<ioh_scot. carm. 2.1.53>	At ne disturbent luctantia fraude maligna,
<ioh_scot. carm. 2.1.54>	Aufer de vita semina nequitiae.
<ioh_scot. carm. 2.1.55>	Hostiles animos paganaque rostra repellens
<ioh_scot. carm. 2.1.56>	Da pacem populo, qui tua iura colit.
<ioh_scot. carm. 2.1.57>	Nunc reditum Karoli celebramus carmine grato:
<ioh_scot. carm. 2.1.58>	Post multos gemitus gaudia nostra nitent.
<ioh_scot. carm. 2.1.59>	Qui laeti fuerant quaerentes extera regna,
<ioh_scot. carm. 2.1.60>	Alas arripiunt, quas dedit ipsa fuga.
<ioh_scot. carm. 2.1.61>	Atque pavor validus titubantia pectora turbans
<ioh_scot. carm. 2.1.62>	Compellit Karolo territa dorsa dare.
<ioh_scot. carm. 2.1.63>	Heheu quam turpis confundit corda cupido
<ioh_scot. carm. 2.1.64>	Expulso Christo sedibus ex propriis.
<ioh_scot. carm. 2.1.65>	O utinam, Hluduwice, tuis pax esset in oris,
<ioh_scot. carm. 2.1.66>	Quas tibi distribuit qui regit omne simul.
<ioh_scot. carm. 2.1.67>	Quid superare velis fratrem? quid pellere regno?
<ioh_scot. carm. 2.1.68>	Numquid non simili stemmate progeniti?
<ioh_scot. carm. 2.1.69>	Cur sic conaris divinas solvere leges?
<ioh_scot. carm. 2.1.70>	Ingratusque tuis cur aliena petis?
<ioh_scot. carm. 2.1.71>	Quid tibi baptismus, quid sancta sollempnia missae
<ioh_scot. carm. 2.1.72>	Occultis semper nutibus insinuant?
<ioh_scot. carm. 2.1.73>	Numquid non praecepta simul fraterna tenere,
<ioh_scot. carm. 2.1.74>	Viribus ac totis vivere corde pio?
<ioh_scot. carm. 2.1.75>	Ausculta pavidus, quid clamat summa sophia,
<ioh_scot. carm. 2.1.76>	Quae nullum fallit dogmata vera docens:
<ioh_scot. carm. 2.1.77>	"Si tibi molestum nolis aliunde venire,
<ioh_scot. carm. 2.1.78>	Nullum praesumas laedere parte tua."
<ioh_scot. carm. 2.1.79>	Christe, tuis famulis caelestis praemia vitae
<ioh_scot. carm. 2.1.80>	Praesta; versificos tute tuere tuos.
<ioh_scot. carm. 2.1.81>	Poscenti domino servus sua debita solvit,
<ioh_scot. carm. 2.1.82>	Mercedem servi sed videat dominus.

<ioh_scot. carm. 2.2.1>	Aspice praeclarum radiis solaribus orbem,
<ioh_scot. carm. 2.2.2>	Quos crux salviflua spargit ab arce sua.
<ioh_scot. carm. 2.2.3>	Terram Neptunumque tenet flatusque polosque
<ioh_scot. carm. 2.2.4>	Et siquid supra creditur esse procul.
<ioh_scot. carm. 2.2.5>	Dum revocat miseros humanae gentis ab imo,
<ioh_scot. carm. 2.2.6>	Cuspide Tartaream percutit ipsa stygin.
<ioh_scot. carm. 2.2.7>	O crux alma, nites ultra seraphynque cerybque:
<ioh_scot. carm. 2.2.8>	Est <quod>, quod non est, te colit omne super.
<ioh_scot. carm. 2.2.9>	Te domini rerum, virtutes atque potestas,
<ioh_scot. carm. 2.2.10>	Ordo colit medium iure tenendo locum;
<ioh_scot. carm. 2.2.11>	Aggelus, archagelus, princeps totusque supremus
<ioh_scot. carm. 2.2.12>	Caelestis numerus te colit alta petens.
<ioh_scot. carm. 2.2.13>	Te ΠΝΥΞ nostra dehinc iusto modulamine laudat:
<ioh_scot. carm. 2.2.14>	Per te, Christifera, namque redempta fuit.
<ioh_scot. carm. 2.2.15>	Tene manu Moyses magnus gestaverat olim,
<ioh_scot. carm. 2.2.16>	Dux dum divini factus erat populi?
<ioh_scot. carm. 2.2.17>	Te Pharao stupidat vestitam pelle draconis,
<ioh_scot. carm. 2.2.18>	Dum sorbes alios, quos dedit arte magus.
<ioh_scot. carm. 2.2.19>	O mons virtutis, descendens carnis ad ima
<ioh_scot. carm. 2.2.20>	Figeris in ligno, septa subis Erebi.
<ioh_scot. carm. 2.2.21>	Morte tua simpla nostram consumere duplam
<ioh_scot. carm. 2.2.22>	Ausus eras, totum dum renovas hominem.
<ioh_scot. carm. 2.2.23>	O crux Erythreas tu scindis marmoris undas,
<ioh_scot. carm. 2.2.24>	Victrix praecedis dasque viam populo.
<ioh_scot. carm. 2.2.25>	Te sequitur virtus omnis, te vita salusque;
<ioh_scot. carm. 2.2.26>	Te fugiunt fluctus: crimina dico mea.
<ioh_scot. carm. 2.2.27>	Tu das arenosis currentia flumina saxis:
<ioh_scot. carm. 2.2.28>	Ebibat hunc fontem, vivere quisquis amat.
<ioh_scot. carm. 2.2.29>	In sapidos fluctus populo convertis amaros:
<ioh_scot. carm. 2.2.30>	Lex depulsa gravis, gratia sola manet.
<ioh_scot. carm. 2.2.31>	Est quoque non dispar sensus praefatibus actis,
<ioh_scot. carm. 2.2.32>	Si quis ΣΥΜΒΟΛΙΚΑΣ discit amare notas.
<ioh_scot. carm. 2.2.33>	Mysticus est Moyses Christus, rex atque sacerdos,
<ioh_scot. carm. 2.2.34>	Qui nos Aegypto liberat edomita.
<ioh_scot. carm. 2.2.35>	Ipse subit mortem primus mortemque resolvens
<ioh_scot. carm. 2.2.36>	Prosilit in vitam: virga recepta regit.
<ioh_scot. carm. 2.2.37>	Quid, Pharao, sequeris populum? fuge mersus in ima
<ioh_scot. carm. 2.2.38>	Carceris aeterni, te tegat atra palus.
<ioh_scot. carm. 2.2.39>	Nos virtutis iter medium dum carpimus, altae
<ioh_scot. carm. 2.2.40>	Instant phantasiae nequitiaeque toli.
<ioh_scot. carm. 2.2.41>	Quas vincens animus laeta potitur arena
<ioh_scot. carm. 2.2.42>	Et peccata procul mersa subacta videt
<ioh_scot. carm. 2.2.43>	Tunc ΑΛΑΛΑΓΜΑ canit gaudens multumque triumphans,
<ioh_scot. carm. 2.2.44>	Laudibus amplificat tunc ΠΑΡΑΔΟΞΑ dei.
<ioh_scot. carm. 2.2.45>	Litora virtutum lustrans tunc intrat heremum,
<ioh_scot. carm. 2.2.46>	Mundi contempti qua silet omnis amor,
<ioh_scot. carm. 2.2.47>	Spiritus inmundus nullam reperire quietem
<ioh_scot. carm. 2.2.48>	Qua numquam potuit, sed redit unde venit.
<ioh_scot. carm. 2.2.49>	ΧΑΛΚΕΥΣ ex alto pendens ibi sibilat anguis:
<ioh_scot. carm. 2.2.50>	Extinctum virus, liber erit populus. -
<ioh_scot. carm. 2.2.51>	Magdaline, quaeris dominum quid maesta sepultum?
<ioh_scot. carm. 2.2.52>	Funere devicto respice laeta deum.
<ioh_scot. carm. 2.2.53>	Desine ΚΑΙΠΑΡΙΟΥΣ meditari cernere vultus:
<ioh_scot. carm. 2.2.54>	Vivus adest dominus; quem gemis, ipsa vide.
<ioh_scot. carm. 2.2.55>	Tersa pios vultus cursim solabere fratres:
<ioh_scot. carm. 2.2.56>	Euaggelistes prima beata, vale.
<ioh_scot. carm. 2.2.57>	Christe, dei verbum, virtus, sapientia patris,
<ioh_scot. carm. 2.2.58>	Sanguinis unda tui, qua madet ara crucis.
<ioh_scot. carm. 2.2.59>	Nos purgat redimit solvit vitamque reducit
<ioh_scot. carm. 2.2.60>	Electisque tuis praestitit esse deos.
<ioh_scot. carm. 2.2.61>	Da nostro Karolo pacem, qui sceptra dedisti.
<ioh_scot. carm. 2.2.62>	Atque suus pereat hostis ubique ferox.
<ioh_scot. carm. 2.2.63>	Utque tibi placeat cunctis, quis vixerit, annis.
<ioh_scot. carm. 2.2.64>	Semina virtutum sparge tuo famulo.
<ioh_scot. carm. 2.2.65>	Quarum perspicue vis surgat, crescat in actus,
<ioh_scot. carm. 2.2.66>	Ut merito tecum semper ubique regat
<ioh_scot. carm. 2.2.67>	ΟΡΘΩΔΟΞΟΣ ΑΝΑΞ ΕΥΣΗΒΗΣ ΕΝΚΛΥΤΟΣ
<ioh_scot. carm. 2.2.68>	ΣΟΒΡΟΝ ΧΡΙΣΤΟΦΟΡΟΣ ΚΙΡΡΙΟΣ Ω ΚΑΡΟΛΟΣ.
<ioh_scot. carm. 2.2.69>	Hos versus cecini sex denos bisque quaternos
<ioh_scot. carm. 2.2.70>	Iohannes vester servulus indiguus.
<ioh_scot. carm. 2.2.71>	ΜΕΛΠΩ dum, laetus regi mea debita solvo:
<ioh_scot. carm. 2.2.72>	Solvere curarim, si sibi grata forent.

<ioh_scot. carm. 2.3.1>	Auribus Aebraicis notum si dixero pascha,
<ioh_scot. carm. 2.3.2>	Usibus Ausoniae transitus est habilis.
<ioh_scot. carm. 2.3.3>	Primum naturae si vis cognoscere pascha,
<ioh_scot. carm. 2.3.4>	Quaerito, quis primus fulsit in orbe dies,
<ioh_scot. carm. 2.3.5>	Quo machinae mundi cumulatim dicitur esse
<ioh_scot. carm. 2.3.6>	In species proprias transitus ex nihilo,
<ioh_scot. carm. 2.3.7>	Conditor et causas, quas secum semper habebat,
<ioh_scot. carm. 2.3.8>	Prodidit in formas lumine conspicuas.
<ioh_scot. carm. 2.3.9>	Sperica tunc tellus artatur limine certo
<ioh_scot. carm. 2.3.10>	Vestiturque suis frondibus et ΛΑΧΑΝΙΣ.
<ioh_scot. carm. 2.3.11>	Cincxit litorius Neptuni ΝΗΡΕΑ limbus,
<ioh_scot. carm. 2.3.12>	Quem superare nequit cerula crine tumens.
<ioh_scot. carm. 2.3.13>	Aerium spatium tangebant cornua lunae.
<ioh_scot. carm. 2.3.14>	Quod validis pennis oscina colla secant.
<ioh_scot. carm. 2.3.15>	Aetherios cyclos ambibat stelliger orbis
<ioh_scot. carm. 2.3.16>	Mundum circuiens motibus assiduis.
<ioh_scot. carm. 2.3.17>	Processu vario ferebatur consona turma
<ioh_scot. carm. 2.3.18>	Errantum, dulces edidit ipsa tonos
<ioh_scot. carm. 2.3.19>	Sex numero septem spatiis modulantibus octo:
<ioh_scot. carm. 2.3.20>	Caelestis sperae condidit armonia.
<ioh_scot. carm. 2.3.21>	Posthac extremus rex mundi dicitur aulam
<ioh_scot. carm. 2.3.22>	Possessurus eam, ni sua facta forent.
<ioh_scot. carm. 2.3.23>	Eheu sed miserum decepit femina coniunx,
<ioh_scot. carm. 2.3.24>	Quam prius incautam perdidit astus ΟΦΙΣ.
<ioh_scot. carm. 2.3.25>	Moyses dux populi celebravit pascha secundum
<ioh_scot. carm. 2.3.26>	Bis quina plaga percutiens ΙΣΙΔΑΜ.
<ioh_scot. carm. 2.3.27>	Transivit dominus signatos sanguine postes,
<ioh_scot. carm. 2.3.28>	Dum primogenitos planxerat ipsa suos.
<ioh_scot. carm. 2.3.29>	Israhelites festinus vescitur agnum:
<ioh_scot. carm. 2.3.30>	Ossibus illaesis mystica cena fuit.
<ioh_scot. carm. 2.3.31>	It populus gaudens, Aegyptus perfida luget:
<ioh_scot. carm. 2.3.32>	Insanit rabie; quem timet, insequitur.
<ioh_scot. carm. 2.3.33>	Anxius Erythreas tunc Moyses aspicit undas:
<ioh_scot. carm. 2.3.34>	Inscia virtutis territa pleps dubitat.
<ioh_scot. carm. 2.3.35>	Nubibus obscuris Pharaonis turma retenta,
<ioh_scot. carm. 2.3.36>	Ne praedam caperet, fervida saeva stupet.
<ioh_scot. carm. 2.3.37>	Tum dux intrepidus Neptunia dissicat arva:
<ioh_scot. carm. 2.3.38>	Praestitit ignoti marmoris unda viam,
<ioh_scot. carm. 2.3.39>	Ventus et exurens ΑΜΜΩΝΙΑ litora siccat
<ioh_scot. carm. 2.3.40>	Et muro similis cerula prona tumet.
<ioh_scot. carm. 2.3.41>	Ingreditur populus limpharum gurgite tutus,
<ioh_scot. carm. 2.3.42>	Laetus et egrediens actea grata videt.
<ioh_scot. carm. 2.3.43>	Obruitur pelagi cumulis Pharaonicus hostis;
<ioh_scot. carm. 2.3.44>	Armata dispersim Tethidis ima tegunt.
<ioh_scot. carm. 2.3.45>	Haec quondam fuerant venturi ΙΔΑΛΜΑΤΑ Christi,
<ioh_scot. carm. 2.3.46>	In quo conlucent, quae latuere diu.
<ioh_scot. carm. 2.3.47>	Qui solus victor prostrato principe mundi
<ioh_scot. carm. 2.3.48>	Transacto triduo prosilit ex Erebo.
<ioh_scot. carm. 2.3.49>	Ac primus calcans mortem transivit in Alta:
<ioh_scot. carm. 2.3.50>	Solus nam liber numine Tartareo.
<ioh_scot. carm. 2.3.51>	Sanguinis et proprii fundens libamina pura
<ioh_scot. carm. 2.3.52>	Mundo salvato pascha novum dedicat.
<ioh_scot. carm. 2.3.53>	Sponte sua dominus se mactat ipse sacerdos,
<ioh_scot. carm. 2.3.54>	Quae patri placens hostia sola fuit,
<ioh_scot. carm. 2.3.55>	Hostia quae totum purgavit crimine mundum,
<ioh_scot. carm. 2.3.56>	Mundum quem potuit perdere primus homo.
<ioh_scot. carm. 2.3.57>	Ex uno veniens mors est expulsa per unum;
<ioh_scot. carm. 2.3.58>	Morte bona vitae mors mala victa perit.
<ioh_scot. carm. 2.3.59>	Primitiae Christus reseravit septa sepulchri
<ioh_scot. carm. 2.3.60>	Nostrae naturae perdita restituens.
<ioh_scot. carm. 2.3.61>	Harum nunc rerum celebrantur symbola sacra,
<ioh_scot. carm. 2.3.62>	Dum parent oculis mentibus nota prius,
<ioh_scot. carm. 2.3.63>	Dum corpus Christi, dum sacri sanguinis undam
<ioh_scot. carm. 2.3.64>	Et pretium mundi mens pia corde sapit,
<ioh_scot. carm. 2.3.65>	Dum memores cenam domini revocamus in annos,
<ioh_scot. carm. 2.3.66>	Dum plures odas consonat ipse chorus.
<ioh_scot. carm. 2.3.67>	Aeternis epulis, quas mystica signa figurant,
<ioh_scot. carm. 2.3.68>	Digneris Karolum pascere, Christe, tuum
<ioh_scot. carm. 2.3.69>	Devotum famulum, qui te veneratur honorat
<ioh_scot. carm. 2.3.70>	Aedibus constructis aurea vasa parans,
<ioh_scot. carm. 2.3.71>	Cortinis patulis longa per atria tentis,
<ioh_scot. carm. 2.3.72>	Vestito clero murice purpureo;
<ioh_scot. carm. 2.3.73>	Presbyteri sancti reboant altaria circum:
<ioh_scot. carm. 2.3.74>	Perpetuis templis sic erit ipse tuus.

<ioh_scot. carm. 2.4.1>	Haec nostram dominam Yrmindrudis nomine claram
<ioh_scot. carm. 2.4.2>	Exornant meritis laudibus apta suis:
<ioh_scot. carm. 2.4.3>	Forma, genus, species, morum pulcherrima fama,
<ioh_scot. carm. 2.4.4>	Regis conubium, docta loquela decens,
<ioh_scot. carm. 2.4.5>	Praeclarae sobolis donum notaque propago
<ioh_scot. carm. 2.4.6>	Obsequiumque bonis omnibus egregium,
<ioh_scot. carm. 2.4.7>	Ingens ingenium perfecta Palladis arte
<ioh_scot. carm. 2.4.8>	Auro subtili serica fila parans -
<ioh_scot. carm. 2.4.9>	Actibus eximiis conlucent pepla mariti,
<ioh_scot. carm. 2.4.10>	Gemmarum series contegit indusias:
<ioh_scot. carm. 2.4.11>	Miratur fugitans numquamque propinquat arachnos,
<ioh_scot. carm. 2.4.12>	Quamvis Palladios aequiperat digitos -,
<ioh_scot. carm. 2.4.13>	Inclita consilio castum servare cubile,
<ioh_scot. carm. 2.4.14>	Cypris ne valeat commaculare thoros.
<ioh_scot. carm. 2.4.15>	Pauperibus multis Christi iustissima cura
<ioh_scot. carm. 2.4.16>	Illam sollicitat rite ministra fore.
<ioh_scot. carm. 2.4.17>	Prudentum matrum, quas laudant dogmata sacra,
<ioh_scot. carm. 2.4.18>	Virtutis consors enitet assidua,
<ioh_scot. carm. 2.4.19>	Orans ac legitans libros manibusque laborans:
<ioh_scot. carm. 2.4.20>	Et nullum vitiis tempus inane vacat.
<ioh_scot. carm. 2.4.21>	Quid causas regni dicam, quas ipsa perita
<ioh_scot. carm. 2.4.22>	Disponit vigilans pectore praecipuo?
<ioh_scot. carm. 2.4.23>	Si sinerent apices, quos scripserat ipse Salomon,
<ioh_scot. carm. 2.4.24>	Dixissem forsan, quod perhibere volunt:
<ioh_scot. carm. 2.4.25>	Haec nam, haec merito censetur femina fortis,
<ioh_scot. carm. 2.4.26>	Quam Karolus reperit fortis et almus anax.
<ioh_scot. carm. 2.4.27>	Quem solum celebrat Francorum gloria regem
<ioh_scot. carm. 2.4.28>	Dignum Christicolis plebibus atque choris;
<ioh_scot. carm. 2.4.29>	Cui gestare licet regnorum plurima sceptra,
<ioh_scot. carm. 2.4.30>	Quae magni patres sustinuere sui;
<ioh_scot. carm. 2.4.31>	Cui soli regum sapientia praevia pollet;
<ioh_scot. carm. 2.4.32>	Quem purae mentis nobilitat studium;
<ioh_scot. carm. 2.4.33>	Quem scriptura docet divinis plena figuris,
<ioh_scot. carm. 2.4.34>	Ne recto Christi tramite debilitet;
<ioh_scot. carm. 2.4.35>	Qui sanctas aedes dedicans ornatibus amplis
<ioh_scot. carm. 2.4.36>	Caelestis patriae symbola sacra videt.
<ioh_scot. carm. 2.4.37>	Hos ambo, regem dico dominamque potentes,
<ioh_scot. carm. 2.4.38>	Christe, tuere tui numinis auxilio.
<ioh_scot. carm. 2.4.39>	Sis fidus custos, sis murus tutus in aevum,
<ioh_scot. carm. 2.4.40>	Ut tibi perpetuo placita vota ferant.
<ioh_scot. carm. 2.4.41>	Devotis animis semper te laudet uterque,
<ioh_scot. carm. 2.4.42>	Vocibus armonicis, actibus atque bonis.
<ioh_scot. carm. 2.4.43>	Illorum tumidos inimicos sterne rebelles
<ioh_scot. carm. 2.4.44>	Aut his conversos subdere colla mone.
<ioh_scot. carm. 2.4.45>	Da pacem populo, <modo> qui tibi servit ubique;
<ioh_scot. carm. 2.4.46>	Omnibus Christigenis floreat alma quies.
<ioh_scot. carm. 2.4.47>	Paganos pyratas vastantes regna per orbem
<ioh_scot. carm. 2.4.48>	Consumptos gladio gurgite merge maris:
<ioh_scot. carm. 2.4.49>	In Syrtes varias spargantur flatibus austri,
<ioh_scot. carm. 2.4.50>	Illic ut pereant aestibus Oceani.
<ioh_scot. carm. 2.4.51>	Nos vero laetos puro te corde colentes
<ioh_scot. carm. 2.4.52>	Ducas aetherios sidera supra choros.

<ioh_scot. carm. 2.5.1>	Mystica sanctorum panduntur dogmata patrum,
<ioh_scot. carm. 2.5.2>	Pneumate sanctifico quae cecinere deo,
<ioh_scot. carm. 2.5.3>	Aeterno patris verbo, quo cuncta creantur
<ioh_scot. carm. 2.5.4>	Occultis sinibus ordine quaeque suis,
<ioh_scot. carm. 2.5.5>	Fabrica quo mundi formis simul omnibus una
<ioh_scot. carm. 2.5.6>	Surrexit, fuerat ut ratione sua.
<ioh_scot. carm. 2.5.7>	Quae sine praecessit non Christo tempore facta,
<ioh_scot. carm. 2.5.8>	Dum semper natus cuncta creata videt.
<ioh_scot. carm. 2.5.9>	Quam super effertur sanctus ratione regentis
<ioh_scot. carm. 2.5.10>	Spiritus, ut sacras vivificaret aquas.
<ioh_scot. carm. 2.5.11>	Angelicum numerum superorum castra tenentem
<ioh_scot. carm. 2.5.12>	Constituit mundo, cetera quaeque vides.
<ioh_scot. carm. 2.5.13>	Quorum primatu hominem paradisus habebat
<ioh_scot. carm. 2.5.14>	Assimilem factum mente videre deum.
<ioh_scot. carm. 2.5.15>	Hanc homo praeclaram speciem complectere nolens
<ioh_scot. carm. 2.5.16>	Corruit et prolem traxit ad ima suam.
<ioh_scot. carm. 2.5.17>	Sed ne tanta dei penitus transiret imago,
<ioh_scot. carm. 2.5.18>	Hanc speciem hominis coepit habere deus.
<ioh_scot. carm. 2.5.19>	Hinc natus mundo, passus sub lege malorum
<ioh_scot. carm. 2.5.20>	Morte sua mortem perdidit ipse meam.
<ioh_scot. carm. 2.5.21>	Quo sunt, quo vivunt, quo stant, quo cuncta moventur,
<ioh_scot. carm. 2.5.22>	Ille deus moritur, vivat ut ipse homo.
<ioh_scot. carm. 2.5.23>	Ordine multiplici signatus patribus olim
<ioh_scot. carm. 2.5.24>	Mactatur legi, vatibus ut canitur.
<ioh_scot. carm. 2.5.25>	Hic fuerat aries speculo provisus ad aram,
<ioh_scot. carm. 2.5.26>	Dum typicus Isaach ducitur ad iugulum.
<ioh_scot. carm. 2.5.27>	Festinans populus Aegypto hunc sumpserat agnum
<ioh_scot. carm. 2.5.28>	Sanguine conspergens limina nota domus.
<ioh_scot. carm. 2.5.29>	Hic fons, virga, petra, caelestis fulgor obumbrans,
<ioh_scot. carm. 2.5.30>	Serpens et manna, nubs, via, panis, aqua.
<ioh_scot. carm. 2.5.31>	Talia saepe dei iussu sub tempore facta
<ioh_scot. carm. 2.5.32>	Aeternum dominum significare suum
<ioh_scot. carm. 2.5.33>	Hacque impleta die sacro venerantur honore:
<ioh_scot. carm. 2.5.34>	Ista dies tanta mystica facta tenet.
<ioh_scot. carm. 2.5.35>	Hanc mundus prodit congaudens luce decora,
<ioh_scot. carm. 2.5.36>	Florigeros motus mittit in aethra suos,
<ioh_scot. carm. 2.5.37>	Germina producens, florentes gramine fructus:
<ioh_scot. carm. 2.5.38>	Nam Christus fructus dulcis ubique suis.
<ioh_scot. carm. 2.5.39>	Surrexit Christus: nostra hinc pia corda resultant,
<ioh_scot. carm. 2.5.40>	"Alleluia" deo orbis ubique canit.
<ioh_scot. carm. 2.5.41>	Inclite, qui regum te rex conservet in aevum,
<ioh_scot. carm. 2.5.42>	Prospera concedat, hinc super astra vehat,
<ioh_scot. carm. 2.5.43>	Qui sub honore sui humili cum corde canoros
<ioh_scot. carm. 2.5.44>	Alternos statuis, psallis et ipse choros.
<ioh_scot. carm. 2.5.45>	Credimus: ista tibi servantur culmine caeli,
<ioh_scot. carm. 2.5.46>	Heres Daviticus efficiere pius.
<ioh_scot. carm. 2.5.47>	ΠΡΟΣΕΥΞΙΣ petimus, votis et corde precamur:
<ioh_scot. carm. 2.5.48>	Qui dedit hoc velle, det tibi posse deus.
<ioh_scot. carm. 2.5.49>	ΒΑΣΙΛΕΩΣ ΚΑΡΟΛΟΙ ΗΜΩΝ ΣΥ ΧΡΙΣΤΕ ΒΟΕΘΕΙ
<ioh_scot. carm. 2.5.50>	ΩΣ ΚΛΕΙΡΕΙΣΘΕ ΧΟΡΟΙΣ ΔΙΝΑΤΟΣ ΟΥΡΑΝΙΟΥΣ.

<ioh_scot. carm. 2.6.1>	Emicat ex Erebo lux mundi magna triumphans:
<ioh_scot. carm. 2.6.2>	Primitias vitae <mors> moribunda stupet.
<ioh_scot. carm. 2.6.3>	Prosiliunt Furiae, concurrunt undique Parcae:
<ioh_scot. carm. 2.6.4>	Mirantur tristem congemuisse Stygem.
<ioh_scot. carm. 2.6.5>	Ille dein princeps baratri petit arma sueta,
<ioh_scot. carm. 2.6.6>	Quis genus humanum subdidit ipse sibi;
<ioh_scot. carm. 2.6.7>	Sed mox ut vidit ruitantia limina fracta,
<ioh_scot. carm. 2.6.8>	Territus attonitus fugit ad ima domus.
<ioh_scot. carm. 2.6.9>	Non tamen evasit tenebrosa per antra tyrannus:
<ioh_scot. carm. 2.6.10>	Fortior intravit, qui sua vasa tulit.
<ioh_scot. carm. 2.6.11>	Attractus captus vinctus strictusque catenis
<ioh_scot. carm. 2.6.12>	Detentus domitus pulsus ab arce, prius
<ioh_scot. carm. 2.6.13>	Qua mundi princeps elatus sederat, olim
<ioh_scot. carm. 2.6.14>	Bestia saeva, vorax indomitaque diu.
<ioh_scot. carm. 2.6.15>	Sed victor mundi praestantior omnibus unus
<ioh_scot. carm. 2.6.16>	Totam collisit comminuitque caput.
<ioh_scot. carm. 2.6.17>	Aestus aeterni comburunt turpe cadaver,
<ioh_scot. carm. 2.6.18>	Pyrflegetontis fervida flamma furit.
<ioh_scot. carm. 2.6.19>	Laetantur miseri, quos laesit dira potestas:
<ioh_scot. carm. 2.6.20>	Captivi redeunt, vincula laxa vacant.
<ioh_scot. carm. 2.6.21>	Iam regnat verbum patris, iam cuncta gubernat
<ioh_scot. carm. 2.6.22>	Virtus vita salus; mors fera victa silet
<ioh_scot. carm. 2.6.23>	Surrexit vivus rumpens retinacula loeti:
<ioh_scot. carm. 2.6.24>	Nulla valet summum vis retinere deum.
<ioh_scot. carm. 2.6.25>	Ipse libens animam posuit propriamque resumpsit:
<ioh_scot. carm. 2.6.26>	Ponere quam potuit, non remanere sinit.
<ioh_scot. carm. 2.6.27>	Quam dat pro mundi vita, revocavit eandem:
<ioh_scot. carm. 2.6.28>	Quae datur, accipitur; tradita salva manet.
<ioh_scot. carm. 2.6.29>	Tale datur pretium mundi, mirabile fatu:
<ioh_scot. carm. 2.6.30>	Totum servatur, redditur atque datur.
<ioh_scot. carm. 2.6.31>	Quis fari valeat, quod fecerit ipse redemptor?
<ioh_scot. carm. 2.6.32>	Empto potitur, possidet et pretium.
<ioh_scot. carm. 2.6.33>	O lux perpetuo fulgens mundumque revelans,
<ioh_scot. carm. 2.6.34>	Victrix umbrarum, quas pia corda timent,
<ioh_scot. carm. 2.6.35>	Custos sis Karoli, <sis> tutus et undique murus,
<ioh_scot. carm. 2.6.36>	Protege sceptra tui, qui regitat, famuli.
<ioh_scot. carm. 2.6.37>	Sat sat perpaucos ingratos ponere versus:
<ioh_scot. carm. 2.6.38>	Molestos regi quid valet astruere?
<ioh_scot. carm. 2.6.39>	Quod plane perhibet iam nuper dedita Musa:
<ioh_scot. carm. 2.6.40>	Expers mercedis tristis, inanis erat.

<ioh_scot. carm. 2.7.1>	Lux superans animas hominum superumque deorum
<ioh_scot. carm. 2.7.2>	Agmina terrenis constabilita tonis
<ioh_scot. carm. 2.7.3>	In sinibus genitoris erat longeque remota
<ioh_scot. carm. 2.7.4>	Sensibili mundo empyrioque polo.
<ioh_scot. carm. 2.7.5>	Lustravit miseros tenebrarum sedibus imis
<ioh_scot. carm. 2.7.6>	Vinctos captivos Tartareosque reos.
<ioh_scot. carm. 2.7.7>	Incarnatus erat Christus de virgine nascens,
<ioh_scot. carm. 2.7.8>	Confixus ligno, conditus atque tapho;
<ioh_scot. carm. 2.7.9>	Corpore sed moriens vivens animoque deoque
<ioh_scot. carm. 2.7.10>	Est deus et moritur, vivat ut ipsa caro.
<ioh_scot. carm. 2.7.11>	Mens Erebum, corpus petram, tenet omnia numen:
<ioh_scot. carm. 2.7.12>	In tribus est unus corpore mente deo.
<ioh_scot. carm. 2.7.13>	Postquam per triduum totum destruxerat ΑΔΗΝ,
<ioh_scot. carm. 2.7.14>	Totus surrexit nil remanente minus.
<ioh_scot. carm. 2.7.15>	Ascendit totus, totum regit - aspice - mundum,
<ioh_scot. carm. 2.7.16>	Pro quo passus erat, conditor atque deus.
<ioh_scot. carm. 2.7.17>	Humanumque genus totum revocavit ab antro
<ioh_scot. carm. 2.7.18>	Aeternae mortis, quo cadit omnis homo
<ioh_scot. carm. 2.7.19>	Muneris ingratus vitae spretorque salutis,
<ioh_scot. carm. 2.7.20>	Quam largitus erat maximus archiater.
<ioh_scot. carm. 2.7.21>	O rex, praeclaro qui lustras lumine mundum,
<ioh_scot. carm. 2.7.22>	Largito Karolo prospera cuncta tuo.
<ioh_scot. carm. 2.7.23>	Indulge famulo fragilis contamina vitae,
<ioh_scot. carm. 2.7.24>	Ut valeat purus cernere regna tua.

<ioh_scot. carm. 2.8.1>	Si vis ΟΥΡΑΝΙΑΣ sursum volitare per auras
<ioh_scot. carm. 2.8.2>	ΕΜΠΥΡΙΟΣque polos mentis sulcare meatu,
<ioh_scot. carm. 2.8.3>	ΟΜΜΑΤΕ glaucivido lustrabis templa sophiae,
<ioh_scot. carm. 2.8.4>	Quorum summa tegit condensa nube caligo,
<ioh_scot. carm. 2.8.5>	Omnes quae superat sensus ΝΟΕΡΟΣque ΛΟΓΟΣque.
<ioh_scot. carm. 2.8.6>	Inde ΓΝΟΦΟΣ quondam velabat Sina ΚΟΡΥΦΗΝ,
<ioh_scot. carm. 2.8.7>	Dum deus antiquum ΘΕΣΜΟΝ ΜΟΥΣΕΑ doceret
<ioh_scot. carm. 2.8.8>	Umbrarum medio linquens vestigia ΘΑΡΣΩΝ.
<ioh_scot. carm. 2.8.9>	Illic aspicies Seraphin oculosa volare
<ioh_scot. carm. 2.8.10>	Et senas ΠΤΕΡΥΓΑΣ terno de cardine pansas,
<ioh_scot. carm. 2.8.11>	Circa postque deum ΠΟΛΥΜΟΡΦΟΤΑ plurima ΖΩΑ
<ioh_scot. carm. 2.8.12>	Claro cunctorum speculantia lumine causam.
<ioh_scot. carm. 2.8.13>	Unum principium, quo rerum volvitur ordo
<ioh_scot. carm. 2.8.14>	In genus in species rithmosque ΚΡΟΝΟΣque ΤΟΠΟΣque,
<ioh_scot. carm. 2.8.15>	Quae sunt, quae non sunt, sensu seu mente videntur,
<ioh_scot. carm. 2.8.16>	Quae stant, quae vario volvuntur praedita motu,
<ioh_scot. carm. 2.8.17>	ΠΝΕΥΜΑΤΑ ventorum, vis ignea, lucidus aether,
<ioh_scot. carm. 2.8.18>	Chorus et astrigerae perpuri luminis ΑΙΓΛΕ
<ioh_scot. carm. 2.8.19>	Palladis, hinc gemmis septem redimita corona
<ioh_scot. carm. 2.8.20>	ΦΟΕΒΗ ΚΑΙ ΙΣΤΙΛΒΟΝ ΚΑΙ ΦΟΣ ΗΛΙΟΣ ΑΡΗΣ
<ioh_scot. carm. 2.8.21>	ΦΟΕΤΟΝ ΚΑΙ ΦΑΙΝΟΝΟΣ ΑΚΡΟΙ ΠΕΡΙ ΚΛΙΜΑΤΑ ΠΑΧΝΗ
<ioh_scot. carm. 2.8.22>	ΕΞΗΣ ΤΟΥ ΚΟΣΜΟΥ ΚΕΝΤΡΟΝ ΤΕΘΙΣ ΑΣΧΕΤΟΣ ΑΛΑΣ
<ioh_scot. carm. 2.8.23>	(Caelestis motus modulaminis ΕΝΝΕΑΠΤΟΝΓΟΣ,
<ioh_scot. carm. 2.8.24>	Summa ΧΕΛΙΣ, vocum mortales effugit ΩΤΑΣ) -
<ioh_scot. carm. 2.8.25>	Rerum principium primum cognoscite Christum:
<ioh_scot. carm. 2.8.26>	Verbum cuncta creans natum de pectore patris,
<ioh_scot. carm. 2.8.27>	Ars lex consilium ΖΩΗ sapientia virtus,
<ioh_scot. carm. 2.8.28>	Fons medium finis, genitum de lumine lumen,
<ioh_scot. carm. 2.8.29>	Est, non est, super est, qui praestitit omnibus esse,
<ioh_scot. carm. 2.8.30>	Qui regit atque tenet totum, quod condidit ipse,
<ioh_scot. carm. 2.8.31>	Totus per totum qui nullis partibus haeret,
<ioh_scot. carm. 2.8.32>	Cuius summa procul cunctis natura remota,
<ioh_scot. carm. 2.8.33>	Cum sit cunctorum substans essentia simplex,
<ioh_scot. carm. 2.8.34>	ΩΝ ΤΕΛΟΣ ΩΝ ΑΡΧΗ ΠΑΝΤΟΝ ΩΝ ΟΝΤΑ ΤΑ ΕΙΣΙΝ
<ioh_scot. carm. 2.8.35>	ΩΝ ΑΓΑΘΟΣ ΚΑΙ ΚΑΛΟΣ ΚΑΛΛΟΣ ΜΩΡΦΩΝ ΤΕ ΧΑΡΑΚΤΗΡ.
<ioh_scot. carm. 2.8.36>	Qui miseros homines revocans de morte perenni
<ioh_scot. carm. 2.8.37>	ΑΝΤΡΩΠΟΣ factus sumens de virgine carnem
<ioh_scot. carm. 2.8.38>	Promissus venit complens oracula vatum.
<ioh_scot. carm. 2.8.39>	At ΠΡΟΓΟΝΟΣ David proprio de ΣΠΕΡΜΑΤΕ natum
<ioh_scot. carm. 2.8.40>	Viderat et mundi devicta morte ΛΥΤΡΩΤΗΝ.
<ioh_scot. carm. 2.8.41>	Nec minus in caelis prosunt mysteria Christi
<ioh_scot. carm. 2.8.42>	Quam terris: merito, cum sit deus omnibus unus:
<ioh_scot. carm. 2.8.43>	Illic angelicas patefecit lumine mentes
<ioh_scot. carm. 2.8.44>	Ac tenebrosa suae virtutis prodidit ipsis.
<ioh_scot. carm. 2.8.45>	Nulla quidem virtus potuit dinoscere pure,
<ioh_scot. carm. 2.8.46>	Quem pater occultans gremio velabat opaco:
<ioh_scot. carm. 2.8.47>	Sed caro nunc verbum factum - mirabile dictu -
<ioh_scot. carm. 2.8.48>	Clare se cunctis hominemque deumque revolvit
<ioh_scot. carm. 2.8.49>	ΝΟΥΣ ΤΕ ΛΟΓΟΣ ΤΕ capit, quem nullus viderat ante:
<ioh_scot. carm. 2.8.50>	ΣΑΡΚΙΚΑ nam ΦΥΣΙΣ divinas temperat ΑΥΓΑΣ.
<ioh_scot. carm. 2.8.51>	Hic vitam cunctis nascendo contulit atque
<ioh_scot. carm. 2.8.52>	Destruxit mortem, quae totum sorbserat orbem.
<ioh_scot. carm. 2.8.53>	O qualis virtus potuit superare superbum,
<ioh_scot. carm. 2.8.54>	Qui genus humanum crudeli lege subegit,
<ioh_scot. carm. 2.8.55>	Restaurare volens, primus quod perdidit ille
<ioh_scot. carm. 2.8.56>	Formatus limo male usus munere vitae?:
<ioh_scot. carm. 2.8.57>	Virgine sed factus dum sumpserat, unde periret,
<ioh_scot. carm. 2.8.58>	Sponte sua propriae bene usus funere carnis.
<ioh_scot. carm. 2.8.59>	Quis modus est animo, dum talia cernere temptat,
<ioh_scot. carm. 2.8.60>	Quive valent sensus meditari famine vocum?
<ioh_scot. carm. 2.8.61>	ΠΑΡΘΕΝΟΣ angelico commovit viscera fatu
<ioh_scot. carm. 2.8.62>	Ac comitante fide suscepit ΠΝΕΥΜΑΤΕ partum.
<ioh_scot. carm. 2.8.63>	O felix ΓΑΣΤΕΡ, divinum sustinet ignem;
<ioh_scot. carm. 2.8.64>	Virtutis radius solidatur ΣΟΜΑΤΕ sacro.
<ioh_scot. carm. 2.8.65>	Unam personam duplex substantia prodit:
<ioh_scot. carm. 2.8.66>	Nam deus aeternus rationem tempore sumens
<ioh_scot. carm. 2.8.67>	Corpore compacto sese perfecerat ΑΝΔΡΑ.
<ioh_scot. carm. 2.8.68>	Iesum Christum regnantem saecula semper
<ioh_scot. carm. 2.8.69>	Te lumen mundi colimus; tu, Christe, redemptor
<ioh_scot. carm. 2.8.70>	Fonte tui lateris credentum vulnera tergis
<ioh_scot. carm. 2.8.71>	Nilque perire volens hominis tua provida virtus
<ioh_scot. carm. 2.8.72>	Ambitur nostram nullo cum crimine ΦΥΣΙΝ.
<ioh_scot. carm. 2.8.73>	ΦΥΣΙΣ nostra dehinc plene renovatur in illa,
<ioh_scot. carm. 2.8.74>	Antidothumque potens cunctis prodesse paratum
<ioh_scot. carm. 2.8.75>	Potantum varias pellit compagine plagas,
<ioh_scot. carm. 2.8.76>	Nolentes merito permittens iure perire.
<ioh_scot. carm. 2.8.77>	Nullum namque deus nolentem vivere cogit,
<ioh_scot. carm. 2.8.78>	Nullum velle boni depellit limine lucis.
<ioh_scot. carm. 2.8.79>	Omnes invitans hos deserit, adiuvat illos;
<ioh_scot. carm. 2.8.80>	Omnia componens laudatur in omnibus ipse.
<ioh_scot. carm. 2.8.81>	Christe, tuos pavidos digneris visere servos,
<ioh_scot. carm. 2.8.82>	Qui tua festa colunt venerantes dona salutis.
<ioh_scot. carm. 2.8.83>	Parce tuo famulo, cui regia sceptra dedisti:
<ioh_scot. carm. 2.8.84>	Divino radio perfusum perfice, purga.

<ioh_scot. carm. 3.1.1>	ΖΕΣ ΝΥΝ ΖΗΣ ΒΑΣΙΛΗΣ ΠΛΙΣΤΟΥΣ ΕΙΣ ΤΟΙΣ ΕΝΙΑΥΤΟΥΣ
<ioh_scot. carm. 3.1.2>	ΜΕΛΛΟΜΕΝΟΣ ΧΡΙΣΤΩ ΣΙΝΖΗΝ ΕΙΣ ΠΟΛΛΑΣ ΑΙΩΝΑΣ.
<ioh_scot. carm. 3.1.3>	ΧΡΙΣΤΕ ΣΟΣΟΝ ΚΑΡΟΛΟΝ ΤΟ ΤΗΝ ΒΑΣΙΛΕΙΑΝ ΕΔΟΚΑΣ.

<ioh_scot. carm. 3.2.1>	ΙΔΕ ΒΑΘΟΥ ΤΑΝΑΘΟΥ ΤΗΝ ΤΑΥ ΤΑΠΤΕΝΤΟΣ ΕΓΕΡΣΙΝ
<ioh_scot. carm. 3.2.2>	ΚΑΙ ΣΩΝΤΙ ΧΡΙΣΤΩ ΠΝΥΞ ΜΕΛΟΔΗΜΑ ΒΟΑ.

<ioh_scot. carm. 3.3.1>	ΕΡΗΝΗ ΠΙΣΤΩ ΔΗΜΩ ΒΑΣΙΛΕΙ Η ΚΛΕΟΡ ΑΚΡΩ
<ioh_scot. carm. 3.3.2>	ΟΝ ΘΕΟΣ ΕΚΛΕΣΤΟΝ ΠΑΡΑ ΕΙΣ ΒΑΣΙΛΕΥΣΙΝ ΕΞΕΙ ΝΥΝ.
<ioh_scot. carm. 3.3.3>	ΟΠΛΟΥ ΚΑΙ ΕΠΙΛΑΒΩΝ ΑΥΤΩ ΕΙΗΣ ΧΡΙΣΤΕ ΒΟΗΘΟΣ
<ioh_scot. carm. 3.3.4>	ΔΕΣΠΟΤΑ ΤΑ ΑΥΤΩ ΥΠΟΤΑΞΟΝ ΒΑΡΒΑΡΑ ΦΥΛΑ.
<ioh_scot. carm. 3.3.5>	Pax fido populo, regi sit gloria summo,
<ioh_scot. carm. 3.3.6>	Quem deus electum prae regibus unus habet nunc.
<ioh_scot. carm. 3.3.7>	Armaque cum scuto prendens hunc, Christe, iuvato;
<ioh_scot. carm. 3.3.8>	Huic quoque barbaricas, dominator, subice gentes.

<ioh_scot. carm. 3.4.1>	Nam ΚΑΚΟΣ atque ΑΓΑΤΟΣ, prorsus ΜΕΓΑΛΟΣ ΤΕ ΜΙΚΡΟΣ ΤΕ.

<ioh_scot. carm. 3.5.1>	ΛΑΜΠΡΟΤΑΤΟΣ ΚΗΡΥΞ ΣΤΙΛΒΩΝ ΚΗΡΥΓΜΑΤΟΣ ΑΚΡΟΥ
<ioh_scot. carm. 3.5.2>	ἹΝΚΜΑΡΟΣ ΖΗΤΟ ΦΡΟΝΙΜΟΣ ΚΑΙ ΑΞΙΑΓΑΣΤΟΣ
<ioh_scot. carm. 3.5.3>	 ΡΗΜΑΤΟΣ ΟΠΛΑ ΘΕΟΥ ΖΩΗΤΟΣ ΤΟΥ ΣΤΟΜΑΤΟΣ ΕΧΩΝ.
<ioh_scot. carm. 3.5.4>	Praelucens praeco splendens praefamine summo
<ioh_scot. carm. 3.5.5>	Hincmarus vivat sapiens et commemorandus,
<ioh_scot. carm. 3.5.6>	Verbi tela dei viventis in ore tenendo.

<ioh_scot. carm. 4.1.1>	Postquam nostra salus mundum renovaverat omnem
<ioh_scot. carm. 4.1.2>	Quosque pater voluit cunctos perfecerat actus,
<ioh_scot. carm. 4.1.3>	Fessa labore gravi requievit in arbore pendens,
<ioh_scot. carm. 4.1.4>	Tergeminae lucis spatio destruxerat ΑΔΗΝ,
<ioh_scot. carm. 4.1.5>	Dormitans gelidi duro sub culmine saxi,
<ioh_scot. carm. 4.1.6>	Implens vativomi prognostica symbola ceti:
<ioh_scot. carm. 4.1.7>	Umbrae tunc pavidae sparsim Flegetontis ab imo
<ioh_scot. carm. 4.1.8>	Exiliunt subito mirantes surgere lucem
<ioh_scot. carm. 4.1.9>	Tetras atque truces abigentem carcere larbas.
<ioh_scot. carm. 4.1.10>	O mors, mors vitae, si mors, non vita vocanda
<ioh_scot. carm. 4.1.11>	(Quod praestat vitam, non ausim dicere mortem),
<ioh_scot. carm. 4.1.12>	Sum tenebras recipit clarae substantia lucis?
<ioh_scot. carm. 4.1.13>	Fervida vis ignis suescit sibi serpere frigus?
<ioh_scot. carm. 4.1.14>	Nemo tamen vitam mortem gustasse negarit:
<ioh_scot. carm. 4.1.15>	Mors carnis vitae vitae mors iure vocatur;
<ioh_scot. carm. 4.1.16>	Nam compassa fuit carni, quae sola pependit.
<ioh_scot. carm. 4.1.17>	Altius ingreditur purae rationis acumen
<ioh_scot. carm. 4.1.18>	Et carnem vitae vitam sic colligit esse:
<ioh_scot. carm. 4.1.19>	Et carnem vitae vitam sic colligit esse:
<ioh_scot. carm. 4.1.20>	Si vita est verbum, verbum quoque si caro factum,
<ioh_scot. carm. 4.1.21>	Profecto sequitur vitam concedere carnem;
<ioh_scot. carm. 4.1.22>	Si caro sit verbum converso tramite facta,
<ioh_scot. carm. 4.1.23>	Carnem continuo vitam dare cogere factam.
<ioh_scot. carm. 4.1.24>	£‘¡ž igitur Christi substat verissima vita,
<ioh_scot. carm. 4.1.25>	Vivens ac moriens mortem consumpserat omnem.
<ioh_scot. carm. 4.1.26>	Desursum venit terrenam sumere vestem;
<ioh_scot. carm. 4.1.27>	Indutus vestem sursum cum veste volavit
<ioh_scot. carm. 4.1.28>	Inque deum vertit vestem de virgine sumptam
<ioh_scot. carm. 4.1.29>	Unum conficiens animam carnemque deumque.
<ioh_scot. carm. 4.1.30>	Mors mortis dominus surrexit vivus in altum
<ioh_scot. carm. 4.1.31>	Ac nostram secum naturam vexit eodem.
<ioh_scot. carm. 4.1.32>	In tota factus totam conformat in unum.
<ioh_scot. carm. 4.1.33>	Mundum calcavit fragilem mundique potentem
<ioh_scot. carm. 4.1.34>	Expulsumque foras superavit Marte secundo.
<ioh_scot. carm. 4.1.35>	Captivam revocans praedam raptoris ab ore
<ioh_scot. carm. 4.1.36>	Abstulit: ille gemit confossus membra superbus
<ioh_scot. carm. 4.1.37>	Vulneribus duris ac secum talia tractans:
<ioh_scot. carm. 4.1.38>	"Me victum video, fugitivum sedibus atris.
<ioh_scot. carm. 4.1.39>	Quae nova lux oritur, quam numquam ferre valebo?
<ioh_scot. carm. 4.1.40>	Nunc mea regna ru<u>nt passim: loca nulla tenebris.
<ioh_scot. carm. 4.1.41>	Sentio me captum, pavidum vinclisque ligatum:
<ioh_scot. carm. 4.1.42>	Eheu quis mihi congreditur, quis fortis in armis
<ioh_scot. carm. 4.1.43>	Audax committit mundi cum principe bellum?
<ioh_scot. carm. 4.1.44>	Illene confixus ligno septusque sepulchro,
<ioh_scot. carm. 4.1.45>	Quem rex Herodes sprevit summusque sacerdos
<ioh_scot. carm. 4.1.46>	Ruptus non timuit vestem dampnare Caiphas,
<ioh_scot. carm. 4.1.47>	Addictus morti, Romano principe caesus?
<ioh_scot. carm. 4.1.48>	Hoc egomet feci, fateor, totumque peregi:
<ioh_scot. carm. 4.1.49>	Me stultum latuit virtus humilisque potestas.
<ioh_scot. carm. 4.1.50>	Hunc si cognossem, £¤‘¥¡© non penderet umquam;
<ioh_scot. carm. 4.1.51>	Corporis humani servilis forma fefellit."
<ioh_scot. carm. 4.1.52>	Interea laetas animas volitare per auras
<ioh_scot. carm. 4.1.53>	Tartareosque sinus vacuos laxasque catenas
<ioh_scot. carm. 4.1.54>	Suspicit et nutrit tristi sub pectore vulnus.
<ioh_scot. carm. 4.1.55>	"Quod mage me miserum torquet, iam conspicor" inquit
<ioh_scot. carm. 4.1.56>	"Clausa diu terris paradisi limina pandi
<ioh_scot. carm. 4.1.57>	Mortaleque genus, quod fluxerat inde per unum,
<ioh_scot. carm. 4.1.58>	Unius ob mortem rursus super astra redire.
<ioh_scot. carm. 4.1.59>	Illic felices sedes, quas sponte reliqui,
<ioh_scot. carm. 4.1.60>	Terrigenum proles habitabit iure perhenni.
<ioh_scot. carm. 4.1.61>	Meme torquebit semper mea prava voluntas:
<ioh_scot. carm. 4.1.62>	Languidus invidia morior meritoque peruror.
<ioh_scot. carm. 4.1.63>	Unum confugium superest, solamen et unum:
<ioh_scot. carm. 4.1.64>	Est antiqua domus mortis noctisque profundae:
<ioh_scot. carm. 4.1.65>	Iudaicum pectus, vitiorum plena vorago,
<ioh_scot. carm. 4.1.66>	Fraudis et invidiae semper possessio larga,
<ioh_scot. carm. 4.1.67>	Luminis exosi radios irata repellens.
<ioh_scot. carm. 4.1.68>	Illic sola potens ypocrisis perfida regnat;
<ioh_scot. carm. 4.1.69>	Illa putet nimium nimiaque putredine corda
<ioh_scot. carm. 4.1.70>	Carnalis populi corrumpit nescia veri:
<ioh_scot. carm. 4.1.71>	Illuc confugiam gentilia pectora linquens,
<ioh_scot. carm. 4.1.72>	Odibilis Christo dominator gentis avarae
<ioh_scot. carm. 4.1.73>	Omne meum virus fundam blasphema per ora
<ioh_scot. carm. 4.1.74>	Ligno suspensum dominum regnare negando."
<ioh_scot. carm. 4.1.75>	Talia contrectans crudelis bestia fallax
<ioh_scot. carm. 4.1.76>	Retro lapsa ruit gelidas fugitiva sub umbras.
<ioh_scot. carm. 4.1.77>	Imperium patris quaesitum sanguine nati
<ioh_scot. carm. 4.1.78>	Telluris superat fines Erebumque polumque.
<ioh_scot. carm. 4.1.79>	Orthodoxa fides diversa voce per orbem
<ioh_scot. carm. 4.1.80>	"Abba pater" clamat laudans mysteria summa:
<ioh_scot. carm. 4.1.81>	Unius ac trinae bonitatis fertile germen,
<ioh_scot. carm. 4.1.82>	Ingenitum genitumque deum munusque perhenne
<ioh_scot. carm. 4.1.83>	Fontis inexhausti, quo manant flumina vitae.

<ioh_scot. carm. 4.2.1>	Graculus Iudaeus iam nunc, Agarenus et auster
<ioh_scot. carm. 4.2.2>	Paganusque ferus surgens aquilonis ab axe
<ioh_scot. carm. 4.2.3>	Subdita colla dabunt: Christus regnabit ubique;
<ioh_scot. carm. 4.2.4>	Ipsi succumbunt omnes regique deoque.
<ioh_scot. carm. 4.2.5>	Summe pater nati, largitor muneris almi,
<ioh_scot. carm. 4.2.6>	Festa tui semper celebrantem protege plebem,
<ioh_scot. carm. 4.2.7>	Cui tua disponens sapientia regna per orbem
<ioh_scot. carm. 4.2.8>	Praefecit Karolum regemque piumque ministrum,
<ioh_scot. carm. 4.2.9>	Cui lux interior donavit mentis acumen,
<ioh_scot. carm. 4.2.10>	Quo divina simul tractans humana gubernet
<ioh_scot. carm. 4.2.11>	Vere subsistens rex atque theologus idem.
<ioh_scot. carm. 4.2.12>	Praesul ab Athenis Dionysi, ΣΥΜΜΑΧΕ Pauli,
<ioh_scot. carm. 4.2.13>	Inclyte martyrio, cui servit Gallia tota,
<ioh_scot. carm. 4.2.14>	Prospice caelestis vitae de sedibus altis
<ioh_scot. carm. 4.2.15>	Vota tui ΤΕΧΝΙ Karoli tua ΛΕΙΨΑΝΑ sancta
<ioh_scot. carm. 4.2.16>	Ornantis gratamque tuam magnalibus aedem,
<ioh_scot. carm. 4.2.17>	Instar flammarum gemmis flagrantibus, auro.
<ioh_scot. carm. 4.2.18>	Undique turicremis redolent altaria fumis;
<ioh_scot. carm. 4.2.19>	Instar flammarum gemmis flagrantibus, auro.
<ioh_scot. carm. 4.2.20>	Undique turicremis redolent altaria fumis;
<ioh_scot. carm. 4.2.21>	Harmonici cantus ΘΙΑΣΩΤΩΝ sidera pulsant;
<ioh_scot. carm. 4.2.22>	Officio vatum sanctissima cena paratur ....

<ioh_scot. carm. 6.1>	Semeron autokrator fronimos kai timie Karle
<ioh_scot. carm. 6.2>	Martyros ypelos lampei dyonisios idoy
<ioh_scot. carm. 6.3>	On theos oyranonem epiges kai soy megalinay
<ioh_scot. carm. 6.4>	Idon toy skotois ως kyrrios alfeiletoy
<ioh_scot. carm. 6.5>	Stayron toy kysmoy tas amartias alale sente
<ioh_scot. carm. 6.6>	Oyk fysis fetoy litirgin kai poiesin
<ioh_scot. carm. 6.7>	Estin nyn ellinsin kai mato poietin
<ioh_scot. carm. 6.8>	Toy kosmoy gnorizo kai nyn oila ratinta.

<ioh_scot. carm. 7.1.1>	Hanc libam sacro Graecorum nectare fartam
<ioh_scot. carm. 7.1.2>	Advena Iohannes spondo meo Karolo.
<ioh_scot. carm. 7.1.3>	Maxime Francigenum, cui regia stemmata fulgent,
<ioh_scot. carm. 7.1.4>	Munera votiferi sint tibi grata tui.
<ioh_scot. carm. 7.1.5>	Vos qui Romuleas nescitis temnere ΤΕΧΝΑΣ,
<ioh_scot. carm. 7.1.6>	Attica ne pigeat sumere gymnasia.
<ioh_scot. carm. 7.1.7>	Quorum si quaedam per me scintilla relucet
<ioh_scot. carm. 7.1.8>	Usibus Ausoniis, si libet, aspicite.
<ioh_scot. carm. 7.1.9>	Molestum si non nostrum munire laborem,
<ioh_scot. carm. 7.1.10>	Firmetur vestri pondere iudicii.
<ioh_scot. carm. 7.1.11>	Si quid nodosum durumve notatur in ipso,
<ioh_scot. carm. 7.1.12>	Parcite Cecropidis: Attica tela sequor.
<ioh_scot. carm. 7.1.13>	At si mendosus declinat tramite recto,
<ioh_scot. carm. 7.1.14>	Mellifluo vestro famine corrigite.
<ioh_scot. carm. 7.1.15>	Quod si quorundam mordetur dente feroci,
<ioh_scot. carm. 7.1.16>	Hoc leve: namque meo contigit Heronimo.
<ioh_scot. carm. 7.1.17>	Ut vero stabilis maneat fundamine firmo,
<ioh_scot. carm. 7.1.18>	Regali stathmo figere sufficiet.
<ioh_scot. carm. 7.1.19>	Crediderim multos tangentum summa sophiae
<ioh_scot. carm. 7.1.20>	Non despecturos donula nostra fore
<ioh_scot. carm. 7.1.21>	Sudorisque gravis temptabunt carpere fructum:
<ioh_scot. carm. 7.1.22>	Forsan virtutem vilia verba tenent.
<ioh_scot. carm. 7.1.23>	Saepe solent spinis redolentes crescere flores,
<ioh_scot. carm. 7.1.24>	Nodosae vitis sumitur uva ferax.

<ioh_scot. carm. 7.2.1>	Lumine sidereo Dionysius auxit Athenas
<ioh_scot. carm. 7.2.2>	Ariopagites magnificusque sophos,
<ioh_scot. carm. 7.2.3>	Primo commotus Phoebo subeunte Selena,
<ioh_scot. carm. 7.2.4>	Tempore quo stauro fixus erat dominus.
<ioh_scot. carm. 7.2.5>	Mox ut conversus mira stupefactus elympsi,
<ioh_scot. carm. 7.2.6>	Consequitur gaudens Ierothea ducem.
<ioh_scot. carm. 7.2.7>	Quo mox edoctus praeclarus namque magister
<ioh_scot. carm. 7.2.8>	Pneumatis excelsi fonte renatus erat.
<ioh_scot. carm. 7.2.9>	Nec mora: perfulgens caelestis luce sophiae
<ioh_scot. carm. 7.2.10>	Attidas edocuit, de quibus ortus adest.
<ioh_scot. carm. 7.2.11>	Namque ferunt Paulum, qui Christum sparsit in orbem,
<ioh_scot. carm. 7.2.12>	Ipsi felices imposuisse manus.
<ioh_scot. carm. 7.2.13>	Ast mox perfectus doctoris symmachus instar
<ioh_scot. carm. 7.2.14>	Rexit Cecropidas pervigil archiereus.
<ioh_scot. carm. 7.2.15>	Alta dehinc volitans Paulum super astra secutus
<ioh_scot. carm. 7.2.16>	Empyrii caeli tertia regna videt.
<ioh_scot. carm. 7.2.17>	Suspicit at seraphym primos sanctosque cherubym
<ioh_scot. carm. 7.2.18>	Aethereosque thronos, quo sedet ipse deus;
<ioh_scot. carm. 7.2.19>	Post hos virtutes, dominatus atque potentes
<ioh_scot. carm. 7.2.20>	Agminibus sacris enitet ordo sequens;
<ioh_scot. carm. 7.2.21>	ΑΡΧΩΝ ΑΡΧΑΓΕΛΩΝ ΤΕ ΧΟΡΩΝ ΑΓΕΛΩΝ ΤΕ ΤΕΛΑΥΓΩΝ
<ioh_scot. carm. 7.2.22>	Mentibus oyraniis tertia taxis inest.
<ioh_scot. carm. 7.2.23>	Hos igitur numeros terno ter limite septos
<ioh_scot. carm. 7.2.24>	Praedicti patris mystica dicta docent.

<ioh_scot. carm. 8.1.1>	Kyrrie, caeligenae cui pollet gratia formae,
<ioh_scot. carm. 8.1.2>	Astrea Caesareos cui cingunt stemmata vultus,
<ioh_scot. carm. 8.1.3>	Regum progenies, quos auxit Francia felix,
<ioh_scot. carm. 8.1.4>	Orbis terrarum quos alta voce salutat,
<ioh_scot. carm. 8.1.5>	Laudibus amplificat veneratur ditat honorat
<ioh_scot. carm. 8.1.6>	(Undique concurrens pontum secat, eminet arva):
<ioh_scot. carm. 8.1.7>	Salve, Christicolum vertex, gratissime regum.
<ioh_scot. carm. 8.1.8>	Rex pie, devoti ne spernas donula servi:
<ioh_scot. carm. 8.1.9>	Exiguum munus, largo sed fonte receptum,
<ioh_scot. carm. 8.1.10>	Christiferum, patrum mysteria plurima tractans.
<ioh_scot. carm. 8.1.11>	Hoc opus in Graeco construxit Maximus abba,
<ioh_scot. carm. 8.1.12>	Egregius pastor, scripturis inclitus auctor,
<ioh_scot. carm. 8.1.13>	Magni Gregorii perplanans dicta remota,
<ioh_scot. carm. 8.1.14>	Sensibus humanis theoremata mente revolvens.
<ioh_scot. carm. 8.1.15>	Nec non in multis Dionysius additur ipse
<ioh_scot. carm. 8.1.16>	Ariopagites, ornat quem laudibus amplis,
<ioh_scot. carm. 8.1.17>	Explanat testemque vocat patremque beatum
<ioh_scot. carm. 8.1.18>	Tangens symbolicas praeclaro lumine byblos,
<ioh_scot. carm. 8.1.19>	Quas nos edidimus vobis poscentibus olim.
<ioh_scot. carm. 8.1.20>	Hac quoque de causa praefatus Maximus abba
<ioh_scot. carm. 8.1.21>	Editus est nuper nostro sudante labore,
<ioh_scot. carm. 8.1.22>	Effectuque pio vestrum pia iussa sequentes
<ioh_scot. carm. 8.1.23>	Cursim transtulimus, quae multo tempore quaerunt
<ioh_scot. carm. 8.1.24>	Et doctos sensus et purae mentis acumen.

<ioh_scot. carm. 8.2.1>	Quisquis rhetorico verborum syrmate gaudet,
<ioh_scot. carm. 8.2.2>	Quaerat grandiloquos Tullia castra petens;
<ioh_scot. carm. 8.2.3>	Ast mihi sat fuerit, si planos carpere sensus
<ioh_scot. carm. 8.2.4>	Possem tardilocus pragmata sola sequens.
<ioh_scot. carm. 8.2.5>	Interior virtus sermonum rite tenenda:
<ioh_scot. carm. 8.2.6>	Verborum bombi fallere saepe solent.
<ioh_scot. carm. 8.2.7>	Si quis in ambobus divino munere pollet,
<ioh_scot. carm. 8.2.8>	Hic primum debet iure tenere modum.
<ioh_scot. carm. 8.2.9>	Sed si perspicuos sensus vix voce loquaris,
<ioh_scot. carm. 8.2.10>	Sis quoque contentus; nam meliora tenes.
<ioh_scot. carm. 8.2.11>	Si meliora tenes, quaenam tibi cura tenere,
<ioh_scot. carm. 8.2.12>	Quae sunt inferius?: semper in alta pete.

<ioh_scot. carm. 8.3.1>	Quisquis amat formam pulchrae laudare sophiae,
<ioh_scot. carm. 8.3.2>	Te legat assidue, Maxime Graiugena.
<ioh_scot. carm. 8.3.3>	Ac primo motus rerum rationibus altis
<ioh_scot. carm. 8.3.4>	Mundum sensibilem deserat atque neget,
<ioh_scot. carm. 8.3.5>	Nec non et sensus ipsos, qui saepe retardant,
<ioh_scot. carm. 8.3.6>	Gnostica dum scandit bemata mentis iter.
<ioh_scot. carm. 8.3.7>	Deliciis fragilis vitae mundoque fugaci
<ioh_scot. carm. 8.3.8>	Et carnis cura qui vacat, ista legat;
<ioh_scot. carm. 8.3.9>	Mundanisque datus studiis tardusque pigerque
<ioh_scot. carm. 8.3.10>	Huc non accedat: nullus adest aditus.
<ioh_scot. carm. 8.3.11>	Sensibus inflatus propriis tumidusque superbus
<ioh_scot. carm. 8.3.12>	Stet procul ipse negans hic reperire locum.
<ioh_scot. carm. 8.3.13>	Artibus imbutus, quas novit mentis acumen,
<ioh_scot. carm. 8.3.14>	Fidus procedat: nam sua stat patria.
<ioh_scot. carm. 8.3.15>	Practica hic lucet morum praeclara magistra,
<ioh_scot. carm. 8.3.16>	Custos virtutum pervigil, idonea.
<ioh_scot. carm. 8.3.17>	Hic physice causas rerum vestigat opacas
<ioh_scot. carm. 8.3.18>	Inventasque simul segregat, unificat.
<ioh_scot. carm. 8.3.19>	Hic theo - fert palmam cunctis perpulchra - logia:
<ioh_scot. carm. 8.3.20>	ΟΝ quod, quod non ΟΝ, denegat omne simul.

<ioh_scot. carm. 9.1>	Aulae sidereae paralelos undique circos
<ioh_scot. carm. 9.2>	Crinibus auratis nectit Titania lampas.
<ioh_scot. carm. 9.3>	Umbram bis luci parilem bis lance staterans
<ioh_scot. carm. 9.4>	Sese bis tropicos ambarum vertit in auctus,
<ioh_scot. carm. 9.5>	Ac sic distingens binis bis motibus annum
<ioh_scot. carm. 9.6>	Regnat tetragonum pulcro discrimine mundum
<ioh_scot. carm. 9.7>	Signis ambitum bis senis limite curvo,
<ioh_scot. carm. 9.8>	Quae totidem menses terrenis usibus aptant.
<ioh_scot. carm. 9.9>	Talibus articulis, quos circum tempora currunt,
<ioh_scot. carm. 9.10>	Partibus octavis dico libraeque criuque
<ioh_scot. carm. 9.11>	Nec non aegoceri, cancri praefixa tropea.
<ioh_scot. carm. 9.12>	Tu, crie, concepti Christi tibi plaude triumphum,
<ioh_scot. carm. 9.13>	Vendicet aegoceros nascentis gaudia verbi;
<ioh_scot. carm. 9.14>	Lucis praecursor nascens in vertice cancri,
<ioh_scot. carm. 9.15>	Libra conceptus, cernis praefata tropea.
<ioh_scot. carm. 9.16>	Si quis corde pio mentis levaverit alas
<ioh_scot. carm. 9.17>	Ac sensim tranet tenero theoremata lapsu
<ioh_scot. carm. 9.18>	Intrans armoniam rerum ducente sophia,
<ioh_scot. carm. 9.19>	Omnia perspiciet rationis acumine claro
<ioh_scot. carm. 9.20>	Intus farta deo verbo loca tempora, totum
<ioh_scot. carm. 9.21>	Mundum gestantem nascentis symbola Christi.
<ioh_scot. carm. 9.22>	Verbum nanque deus processit virginis alvo
<ioh_scot. carm. 9.23>	Lucis in augmento, quam noctis vicerat umbra,
<ioh_scot. carm. 9.24>	Nos homines miseros paradisi luce remotos,
<ioh_scot. carm. 9.25>	Olim commissae septos umbramine culpae,
<ioh_scot. carm. 9.26>	Sponte relinquentes praeclara sedilia vitae,
<ioh_scot. carm. 9.27>	Mortis perpetuae devinctos iure catenis,
<ioh_scot. carm. 9.28>	Quo mortale genus lueret sua debita solvens,
<ioh_scot. carm. 9.29>	Sentiret meritas inflata superbia poenas,
<ioh_scot. carm. 9.30>	Restaurare volens priscasque reducere sedes.
<ioh_scot. carm. 9.31>	Haec octava tibi bifrontis rite Kalendas
<ioh_scot. carm. 9.32>	Insinuat typicas, dum vincit luce tenebras.
<ioh_scot. carm. 9.33>	Octonus numerus divinos symfonat actus;
<ioh_scot. carm. 9.34>	Nam dominus noster, quem tempus formulat omne,
<ioh_scot. carm. 9.35>	Octavis natus, conceptus, morte reversus,
<ioh_scot. carm. 9.36>	Octavis veteris subiit signacula legis,
<ioh_scot. carm. 9.37>	Mundus in octava finem dabit omnibus unum
<ioh_scot. carm. 9.38>	Cursibus annorum variis rebusque caducis
<ioh_scot. carm. 9.39>	Sumpturus stabilem mutato schemate formam,
<ioh_scot. carm. 9.40>	Dum genus humanum generali matre renatum
<ioh_scot. carm. 9.41>	Pro limo terrae caelestia corpora sumet,
<ioh_scot. carm. 9.42>	Densa seges virides miro teget ordine sulcos
<ioh_scot. carm. 9.43>	Tellurisque novae facies revocabitur actu
<ioh_scot. carm. 9.44>	Et rerum propriae consument omnia causae.
<ioh_scot. carm. 9.45>	Haec sunt, quae tacite nostris in cordibus intus
<ioh_scot. carm. 9.46>	Octoni numeri modulatur nabla sonorum,
<ioh_scot. carm. 9.47>	Spiritus interior clamat nec desinit unquam
<ioh_scot. carm. 9.48>	Semper concrepitans, quicquid semel intonat annus;
<ioh_scot. carm. 9.49>	Haec scriptura docet, cui rerum concinit ordo.
<ioh_scot. carm. 9.50>	Quae sibi nascendi tempus prudentia fecit,
<ioh_scot. carm. 9.51>	Ipsa locum statuit, quo primum nata pateret.
<ioh_scot. carm. 9.52>	Bethleem fertur quondam possessio David,
<ioh_scot. carm. 9.53>	Regis psalmidici, genitoris origine Christi.
<ioh_scot. carm. 9.54>	Salve, sancta domus, panis ditissima patrum,
<ioh_scot. carm. 9.55>	Area caelestis divina fruge referta,
<ioh_scot. carm. 9.56>	In qua natus erat, qui sustinet omnia, panis,
<ioh_scot. carm. 9.57>	Panis perpetuus, quo vescitur aula superna:
<ioh_scot. carm. 9.58>	In te manna pluit summis virtutibus aptum.
<ioh_scot. carm. 9.59>	Felix illa domus, quae fraglat aromata vitae
<ioh_scot. carm. 9.60>	Arcanisque suis paradisi prodidit escam.
<ioh_scot. carm. 9.61>	Angelicus panis, quem primus perdidit Adam,
<ioh_scot. carm. 9.62>	Vilibus in stabulis prono reperitur in antro.
<ioh_scot. carm. 9.63>	Lucis praeclarae qui vestit sidera peplo,
<ioh_scot. carm. 9.64>	Pannos induitur furvo sub culmine cruptae.
<ioh_scot. carm. 9.65>	Quem nullus novit sensus nec mentis acumen,
<ioh_scot. carm. 9.66>	Mandra boum vidit tenero velamine carnis.
<ioh_scot. carm. 9.67>	Quae mens, quae virtus, superum quae facta sophia
<ioh_scot. carm. 9.68>	In carnem poterit descensum dicere verbi,
<ioh_scot. carm. 9.69>	Carnis et in verbum sublimia bimata nosse?
<ioh_scot. carm. 9.70>	Ut deus aeternus factus caro lapsus ad ima,
<ioh_scot. carm. 9.71>	Sic caro facta deus vere levis evolat alta.
<ioh_scot. carm. 9.72>	Nate dei patris, cui mater virgo beata,
<ioh_scot. carm. 9.73>	Cui genus egregium David rex atque sacerdos
<ioh_scot. carm. 9.74>	Cuique remota domus septenis fulta columnis,
<ioh_scot. carm. 9.75>	Sanctae scripturae cui fulget candida vestis,
<ioh_scot. carm. 9.76>	Sanguine quem redimis cui mundus subditur omnis,
<ioh_scot. carm. 9.77>	Vita, salus hominum, caelorum gloria summa:
<ioh_scot. carm. 9.78>	Da nostro regi Karolo, cui sceptra dedisti,
<ioh_scot. carm. 9.79>	Ut semper famulus tibi vivat mente benigna.
<ioh_scot. carm. 9.80>	Prospera labentis vitae revolumina praesta
<ioh_scot. carm. 9.81>	Atque simul tecum caelestis gaudia regni.
<ioh_scot. carm. 9.82>	Magna dei genitrix, ter felix, sancta Maria -
<ioh_scot. carm. 9.83>	Te laudant caeli, te votis inclytat orbis -:
<ioh_scot. carm. 9.84>	Proxima sis Karolo tutrix, munimen et altum,
<ioh_scot. carm. 9.85>	Qui tibi mirifice praeclaram fabricat aedem.
<ioh_scot. carm. 9.86>	Aedes marmoreis varie constructa columnis,
<ioh_scot. carm. 9.87>	Alta domus pulcre centeno normate facta.
<ioh_scot. carm. 9.88>	Aspice polygonos flexus arcusque volutos,
<ioh_scot. carm. 9.89>	Compages laterum similes, capitella basesque,
<ioh_scot. carm. 9.90>	Turres, luriculas, laquearia, daedala tecta,
<ioh_scot. carm. 9.91>	Obliquas tyridas, ialini luminis haustus,
<ioh_scot. carm. 9.92>	Intus picturas, lapidum pavimenta gradusque,
<ioh_scot. carm. 9.93>	Circum quaque stoas, armaria, pastaforia,
<ioh_scot. carm. 9.94>	Sursum deorsum populos altaria circum,
<ioh_scot. carm. 9.95>	Lampadibus plenas faros altasque coronas.
<ioh_scot. carm. 9.96>	Omnia collucent gemmis auroque coruscant;
<ioh_scot. carm. 9.97>	Pallia, cortinae circundant undique templum.
<ioh_scot. carm. 9.98>	Ipse throno celso fultus rex prospicit omnes
<ioh_scot. carm. 9.99>	Vertice sublimi gestans diadema paternum,
<ioh_scot. carm. 9.100>	Plena manus sciptris enchiridon aurea bactra:
<ioh_scot. carm. 9.101>	Heros magnanimus longaevus vivat in annos.

<ioh_scot. carm. 10.1>	Hic iacet Hincmarus cleptes vehementer avarus:
<ioh_scot. carm. 10.2>	Hoc solum gessit nobile, quod periit.